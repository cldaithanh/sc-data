<!DOCTYPE html>
<html>
<head>
<meta charset='UTF-8'>
<meta name='author' content='Ufuk Çakmakçı'>
<title></title>
</head>
<body>
<article id='dn1' lang='tr'>
<header>
<h1>1. Bakış Açısı Tuzağı</h1>
</header>
<p>Duydum ki Kutlu Kişi bir seferinde Rājagaha ile Nāḷandā
arasındaki ana yolda hemen hemen 500 izdeşten oluşan büyük bir
saṅgha ile seyahat ediyordu.</p>
<h2>Gezginler Üzerine Konuşma</h2>
<p>Bu sırada gezgin Suppiya da Rājagaha ile Nāḷandā arasındaki ana
yolda yanında çırağı genç Brahmin rahibi Brahmadatta ile seyahat
ediyordu.</p>
<p>Gezgin Suppiya yolda yürürken Budha hakkında, Dhamma hakkında,
Saṅgha hakkında kötüleyici konuştu. Ancak gezginin çırağı genç
Brahmin Brahmadatta ise Budha hakkında, Dhamma hakkında, Saṅgha
hakkında övgü dolu konuştu. Böylelikle usta ve çırak birbirlerine
ters düşen şekilde konuşarak Kutlu Kişi ve izdeşlerden oluşan
saṅghayı hemen arkalarından takip ettiler.</p>
<p>Ardından Kutlu Kişi izdeşlerden oluşan saṅgha ile birlikte
geceyi geçirmek üzere Mango Kayası’ndaki kraliyet hanına girdi.
Gezgin Suppiya da çırağı genç Brahmin Brahmadatta ile birlikte
geceyi geçirmek üzere Mango Kayası'ndaki kraliyet hanına girdi.
Suppiya burada da Budha hakkında, Dhamma hakkında, Saṅgha hakkında
kötüleyici konuştu. Ancak gezginin çırağı genç Brahmin Brahmadatta
Budha hakkında, Dhamma hakkında, Saṅgha hakkında övgü dolu konuştu.
Böylelikle usta ve çırak birbirlerine ters düşen şekilde konuşurken
Kutlu Kişi ve izdeşlerden oluşan saṅghayı hemen arkalarından takip
ettiler.</p>
<p>Ardından gecenin son bölümünde uyanan ve birlikte büyük çadırda
toplanıp oturan çok sayıdaki izdeş arasında şöyle bir konuşma
başladı: “Şaşırtıcı değil mi? Hayret verici değil mi? Kutlu Kişi,
Bilen Kişi, Gören Kişi, Tam ve Mutlak Aydınlanmaya Ulaşmış Kişi
varlıkların farklı inançlarını nasıl da birinci elden deneyimledi.
Çünkü Suppiya Budha hakkında, Dhamma hakkında, Saṅgha hakkında
kötüleyici konuşuyor. Ancak gezginin çırağı genç Brahmin
Brahmadatta Budha hakkında, Dhamma hakkında, Saṅgha hakkında övgü
dolu konuşuyor. Böylelikle usta ve çırak birbirlerine ters düşen
şekilde konuşurken Kutlu Kişi ve izdeşlerden oluşan saṅghayı hemen
arkalarından takip ediyor.”</p>
<p>Ardından Kutlu Kişi izdeşlerin ne konuştuğunu bilerek büyük
çadıra gitti ve oraya vardığında kendisi için hazırlanmış yere
oturdu. Oturduğunda izdeşlere seslendi: “Burada hangi konuyu
konuşmak üzere toplandınız? Yarıda kalan sohbetinizin konusu
nedir?”</p>
<p>Bu sorulduğunda izdeşler Kutlu Kişi'ye şöyle söylediler:
“Efendim, gecenin son bölümünde uyanan ve bu büyük çadırda bir
araya gelen bizler arasında az önce şu konuşma başladı: ‘Şaşırtıcı
değil mi? Hayret verici değil mi? Kutlu Kişi varlıkların farklı
inançlarını nasıl da birinci elden deneyimledi. Çünkü Suppiya Budha
hakkında, Dhamma hakkında, Saṅgha hakkında kötüleyici konuşuyor.
Ancak gezginin çırağı genç Brahmin Brahmadatta Budha hakkında,
Dhamma hakkında, Saṅgha hakkında övgü dolu konuşuyor. Böylelikle
usta ve çırak birbirlerine ters düşen şekilde konuşurken Kutlu Kişi
ve izdeşlerden oluşan saṅghayı hemen arkalarından takip ediyorlar.’
Kutlu Kişi geldiğinde yarıda kalan sohbetimizin konusu buydu.”</p>
<p>“İzdeşler! Diğerleri beni, Dhamma'yı ya da Saṅgha'yı yeren
konuşmalar yaptığında ne nefret ne düşmanlık hissetmek ne de zihnin
memnuniyetsiz olması uygundur. Diğerleri beni, Dhamma'yı ya da
Saṅgha'yı yeren konuşmalar yaptığında eğer siz bundan rahatsız olur
ve öfke duyarsanız bu sadece sizin için bir engel oluşturur.
Diğerleri beni, Dhamma'yı ya da Saṅgha'yı yeren konuşmalar
yaptığında siz bundan rahatsız olur ve öfke duyarsanız diğer
kişilerin neyi doğru, neyi eksik söylediğini bilebilir
misiniz?”</p>
<p>“Hayır Efendim.”</p>
<p>“Diğerleri beni, Dhamma'yı ya da Saṅgha'yı yeren konuşmalar
yaptığında siz gerçek olmayanı gerçek olmayan olarak açığa
çıkarmalı ve bunu açıklamalısınız: ‘Bu, şu sebeple gerçek değil;
bu, şu sebeple doğru değil; bizde böyle bir şey bulunmaz ve bizim
aramızda bu yoktur.’”</p>
<p>“Diğerleri beni, Dhamma'yı ya da Saṅgha'yı öven konuşmalar
yaptığında ne neşe ne sevinç hissetmek ne de zihnin keyifli olması
uygundur. Diğerleri beni, Dhamma'yı ya da Saṅgha'yı öven konuşmalar
yaptığında siz zafer sarhoşluğuna kapılıp sevinç duyar ve memnun
olursanız bu sadece sizin için bir engel oluşturur. Diğerleri beni,
Dhamma'yı ya da Saṅgha'yı öven konuşmalar yaptığında siz zafer
sarhoşluğuna kapılıp sevinç duyar ve memnun olursanız diğer
kişilerin neyi doğru, neyi eksik söylediğini bilebilir
misiniz?”</p>
<p>“Hayır Efendim.”</p>
<p>“Diğerleri beni, Dhamma'yı ya da Saṅgha'yı öven konuşmalar
yaptığında siz gerçek olanı gerçek olarak açığa çıkarmalı ve bunu
açıklamalısınız: ‘Bu, şu sebeple gerçek; bu, şu sebeple doğru;
bizde böyle bir şey vardır ve bu bizim aramızda bulunur.’”</p>
<h2>Erdem</h2>
<h3>Erdem Üzerine Kısa Bölüm (Cūḷasīla)</h3>
<p>“Sıradan bir insanın Tathāgata'yı överken kullanacağı sözler
küçük, sıradan konular ve erdem konusundaki meseleler üzerine
olacaktır. Peki sıradan bir insanın Tathāgata'yı överken bahsettiği
küçük, sıradan konular ve erdem konusundaki meseleler nelerdir?</p>
<p>“‘Can almayı bırakır: Tefekküre çekilmiş Gotama can almayı
sonlandırır. Sopasını bırakır, bıçağını bırakır; vicdanlı bir
şekilde, acı çektirmeden, yaşayan tüm varlıkların iyiliği için
büyük şefkat duyarak yaşar.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“‘Verilmeyeni almaz: Tefekküre çekilmiş Gotama verilmeyeni
almayı sonlandırır. Sadece verileni alır, sadece verileni kabul
eder, arkadan iş çevirmekten arınmış bir zihnin sağladığı
dürüstlükle yaşar.’ İşte izdeşler, sıradan bir insan Tathāgata'yı
överken bunlara yönelik konuşur.</p>
<p>“‘Cinsel ilişki kurmayı bırakır: Tefekküre çekilmiş Gotama bekar
bir hayat sürer, cinsellikten uzaktır, sıradan insanların peşinden
gittiği cinsel eylemlerden kaçınır.’ İşte izdeşler, sıradan bir
insan Tathāgata'yı överken bunlara yönelik konuşur.</p>
<p>“‘Yalan söylemeyi bırakır: Tefekküre çekilmiş Gotama yalan
sözlerden kaçınır. Sadece gerçeği söyler, gerçeğe bağlı yaşar,
berraktır, güvenilirdir, kimseyi aldatmaz.’ İşte izdeşler, sıradan
bir insan Tathāgata'yı överken bunlara yönelik konuşur.</p>
<p>“‘Bölen ve ayıran sözleri bırakır: Tefekküre çekilmiş Gotama
bölen ve ayıran sözlerden kaçınır. Burada duyduğunu orada dile
getirip buradakilerle oradakilerin arasını açmaz. Orada duyduğunu
burada dile getirip oradakilerle buradakilerin arasını açmaz. Arası
açılanları uzlaştırır veya birlik içerisinde olanların birliklerini
sağlamlaştırır. Barışı sever, barıştan keyif alır, barış yaratacak
şekilde konuşur.’ İşte izdeşler, sıradan bir insan Tathāgata'yı
överken bunlara yönelik konuşur.</p>
<p>“‘Sert ve kırıcı sözleri bırakır: Tefekküre çekilmiş Gotama
kırıcı ve sert sözlerden kaçınır. Sadece duyana huzur veren, nazik,
şefkat dolu, kalbe ulaşan, insanlara hoş gelen ve onları memnun
eden sözler kullanır.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“‘Boş konuşmayı bırakır: Tefekküre çekilmiş Gotama boş
konuşmaktan kaçınır. Zamanında, gerçekleri ortaya koyarak, ana
amaca götürecek şekilde Dhamma ve Vinaya (Disiplin) üzerine
konuşur. Önemsenmeye değer sözcüklerle, doğru bir zamanlamayla,
mantıklı, belli bir çerçeve içerisinde ve fayda sağlamaya yönelik
konuşur.’ İşte izdeşler, sıradan bir insan Tathāgata'yı överken
bunlara yönelik konuşur.</p>
<p>“‘Tefekküre çekilmiş Gotama tohumlara ve bitkilere zarar
vermekten kaçınır.’</p>
<p>“‘Tefekküre çekilmiş Gotama günde sadece tek öğün yemek yer,
akşam yemeğinden ve yanlış zamanda yemek yemekten kaçınır.’</p>
<p>“‘Tefekküre çekilmiş Gotama dans etmekten, şarkı söylemekten,
çalgılı müzikten ve gösteri izlemekten kaçınır.’</p>
<p>“‘Tefekküre çekilmiş Gotama süs eşyası takmaktan, kendini
esanslar ve makyajla güzelleştirmekten kaçınır.’</p>
<p>“‘Tefekküre çekilmiş Gotama lüks yatak ve koltuklardan
kaçınır.’</p>
<p>“‘Tefekküre çekilmiş Gotama altın ve para kabul etmekten
kaçınır.’</p>
<p>“‘Tefekküre çekilmiş Gotama pişmemiş tahıl… çiğ et… kadın ve
kız… erkek ve kadın köle… keçi ve koyun… kümes hayvanı ve domuz…
fil, büyük baş hayvan, at ve kısrak… arazi ve mülk kabul etmekten
kaçınır.’</p>
<p>“‘Tefekküre çekilmiş Gotama ayak işleri yapmaktan… ticaretten…
sahte ölçeklerle, sahte metallerle ve sahte ölçülerle yapılan
ticaretten… rüşvetten, hilekarlıktan ve dolandırıcılıktan
kaçınır.’</p>
<p>“‘Tefekküre çekilmiş Gotama yaralamaktan, öldürmekten,
hapsetmekten, yol kesip hırsızlık yapmaktan, yağmadan ve şiddetten
kaçınır.’</p>
<p>“İşte izdeşler, sıradan bir insan Tathāgata'yı överken bunlara
yönelik konuşur.</p>
<h3>Erdem Üzerine Orta Uzunluktaki Bölüm (Majjhimasīla)</h3>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen tohum ve
bitkilere zarar verme alışkanlıklarını sürdürür. Bunlar içerisinde
kökten, gövdeden, çelikten ve eklem yerinden aşılanarak
yetiştirilen ve tohumdan yetiştirilen bitkiler vardır. Tefekküre
çekilmiş Gotama tohumlara ve buna benzer bitkilerin yaşamına zarar
vermekten kaçınır.’ İşte izdeşler, sıradan bir insan Tathāgata'yı
överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yiyecek ve mal
depolama alışkanlıklarını sürdürür. Buna içecek, giyecek, esans ve
ev eşyası istiflemek dahildir. Tefekküre çekilmiş Gotama yiyecek ve
mal depolamaktan kaçınır.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gösteri izleme
alışkanlıklarını sürdürür. Bunlar içerisinde dans, müzik, enstrüman
çalma, oyunlar, şarkı sözleri, el çırpma, zil ve davul, gölge
oyunları, akrobasi ve sihirbazlık numaraları, fil dövüşü, at
dövüşü, manda dövüşü, öküz dövüşü, keçi dövüşü, koç dövüşü, horoz
dövüşü, bıldırcın dövüşü, sopa ile dövüş, boks, güreş, savaş
oyunları, askeri geçit törenleri ve askeri içtima gibi gösteriler
vardır. Tefekküre çekilmiş Gotama bu gibi gösterileri izlemekten
kaçınır.’ İşte izdeşler, sıradan bir insan Tathāgata'yı överken
bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen ihmalkarlığa
sebep olan kumar oynama alışkanlıklarını sürdürür. Bunlar
içerisinde sekiz satır satranç, on satır satranç, açık havada
oynanan satranç, seksek, mikado, zar oyunu, sopayla oynanan
oyunlar, el ile resim yapmak, top oyunları, oyuncak boru üflemek,
oyuncak kürekle oynamak, takla atmak, oyuncak yel değirmenleri,
oyuncak ölçü aletleri, oyuncak at arabaları, oyuncak ok ile
oynamak, havaya çizilen kelimeleri bulmak, düşünce okumak,
sakatları taklit etmek gibi dikkat dağıtan boş oyunlar vardır.
Tefekküre çekilmiş Gotama bu tür kumar oyunlarından kaçınır.’ İşte
izdeşler, sıradan bir insan Tathāgata'yı överken bunlara yönelik
konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yüksek ve lüks
yataklarda yatma alışkanlıklarını sürdürür. Bunlar içerisinde büyük
koltuklar, hayvan işlemeleriyle süslenmiş koltuklar, uzun tüylü
battaniye, çok renkli parçalı battaniye, beyaz yün battaniye, çiçek
ve hayvan işlemeli battaniye, doldurulmuş yorgan, püsküllü
battaniye, mücevher işlemeli ipek battaniye, büyük yün halı, fil
halısı, at halısı, kısrak halısı, antilop derisinden halı, geyik
derisinden halı, gölgelikli koltuk, ayaklar ve baş için kırmızı
yastığı olan koltuklar vardır. Tefekküre çekilmiş Gotama bunlara
benzer yüksek ve lüks yatakları kullanmaktan kaçınır.’ İşte
izdeşler, sıradan bir insan Tathāgata'yı överken bunlara yönelik
konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen kendilerini
süsleme ve güzelleştirme alışkanlıklarını sürdürür. Bunlar
içerisinde bedeni kremle ovma, yağ ile masaj, parfümlü suda
yıkanma, kol ve bacak masajı; ayna, merhem, çiçekli taç ya da
kolye, parfüm, krem, yüz pudrası, rimel, bilezik, saç bandı, süslü
baston, süslü su matarası, kılıç, süslü güneş gözlüğü, süslü
terlik, türban, mücevher, yak kuyruğundan yapılan fırça, püsküllü
beyaz cübbe gibi koku, kozmetik ve güzellik malzemesi kullanma
vardır. Tefekküre çekilmiş Gotama bu tür süsleme ve güzelleştirme
malzemesi kullanmaktan kaçınır.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen basit konular
hakkında boş konuşma alışkanlıklarını sürdürür. Bunlar arasında
krallar, hırsızlar, devlet erkanı, ordular, uyarı sinyalleri ve
savaşlar, yiyecek ve içecek, giyim, mobilya, süs bitkileri ve
esanslar, akrabalar, arabalar, köyler, kasabalar, şehirler, kırsal
bölge, kadınlar ve kahramanlar hakkında konuşma, sıradan ve zengin
ahali hakkında dedikodu, çeşitlilik üzerine hikayeler, geçmiş ve
gelecek üzerine felsefi tartışmalar, dünyanın ve denizlerin oluşumu
ve bir şeylerin var olup var olmadığı üzerine tartışmalar vardır.
Tefekküre çekilmiş Gotama bunlara benzer basit konularda boş
konuşmaktan kaçınır.’ İşte izdeşler, sıradan bir insan Tathāgata'yı
överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen tartışmaya
girme alışkanlıklarını sürdürür. “Bu öğretiyi ve disiplini sen
anlamıyorsun. Bu öğreti ve disiplini ben anlıyorum. Bu öğreti ve
disiplini nasıl anladığını söyleyebiliyorsun? Sen yanlış
uyguluyorsun! Ben doğru uyguluyorum! Ben düzenli çalışıyorum. Sen
düzenli çalışmıyorsun. İlk söylenmesi gerekeni en son söylüyorsun.
En son söylenmesi gerekeni ilk söylüyorsun. Üzerine bu kadar uzun
düşündüğün şey çoktan çürütüldü. Senin öğretin yıkıldı. Sen
kaybettin. Öğretini kurtarmayı ya da yapabilirsen kendini bu zor
durumdan çıkarmayı dene!” gibi cümlelerle tartışırlar. Tefekküre
çekilmiş Gotama bunlara benzer tartışma içeren konuşmalardan
kaçınır.’ İşte izdeşler, sıradan bir insan Tathāgata'yı överken
bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen mesaj taşıma
ve ayak işleri yapma alışkanlıklarını sürdürür. Bunlar arasında
krallar, devlet bakanları, soylu savaşçılar, brahmin rahipleri, ev
sahipleri veya genç prensler için “Buraya git! Oraya git! Bunu
oraya götür! Onu buraya getir!” gibi mesajları taşımak ve bu
kişilerin ayak işlerini yapmak vardır. Tefekküre çekilmiş Gotama bu
gibi ayak işlerinden kaçınır.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen entrika
çevirme, akıl çelme, ima etme, aşağılama ve kar elde etmek için mal
ve mülk vadetme alışkanlıklarını sürdürür. Tefekküre çekilmiş
Gotama bunlara benzer aldatma ve akıl çelme işlerinden kaçınır.’
İşte izdeşler, sıradan bir insan Tathāgata'yı överken bunlara
yönelik konuşur.</p>
<h3>Erdem üzerine Uzun Bölüm (Mahāsīla)</h3>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzı içeren “bayağı” yöntemlerle geçimini kazanır. Bunlar arasında
şu yöntemler vardır: uzuvlardaki işaretleri okumak <span class=
'add'>(örneğin avuç içi okuma)</span>, kehanette bulunmak, gökyüzü
ile ilgili olayları yorumlamak <span class='add'>(yıldız kayması,
kuyruklu yıldız)</span>, rüya yorumlamak, bedenin şeklinden
yorumlar oluşturmak <span class='add'>(örneğin frenoloji)</span>,
kumaştaki fare yeniklerinden oluşan işaretleri okumak, ateşe adak
sunmak, kepçe adakları sunmak, buğday kabuğu, pirinç unu, pirinç
tanesi, sade yağ ve yağ adağı sunmak, ağızdan adak sunmak, kan
akıtarak tanrılara kurban sunmak, parmak uçlarından kehanette
bulunmak, arazinin elverişliliğine dair falcılık yapmak, devlet
yetkilileri için kehanette bulunmak, büyü kullanarak iblisleri
mezarlığa yerleştirmek, ruhlar için büyü yapmak, toprağa büyü
yapmak <span class='add'>(suyu ya da değerli taşları
kutsamak)</span>, yılan ısırığını tedavi etmek ve yılanlara büyü
yapmak, panzehir veya zehir üretmek, akrep ve sıçan ısırığını
tedavi etmek, kuş ve karga seslerini yorumlamak, yaşam süresiyle
ilgili kehanette bulunmak, oklara karşı koruyucu büyü dağıtmak,
burç falı bakmak. Tefekküre çekilmiş Gotama bunlara benzer “bayağı”
yöntemler barındıran yanlış bir yaşam tarzından kaçınır.’ İşte
izdeşler, sıradan bir insan Tathāgata'yı överken bunlara yönelik
konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzına sebep olan “bayağı” yöntemlerle geçimini kazanır. Bunlar
arasında şu yöntemler vardır: taşlar, eşyalar, giysiler, kılıçlar,
oklar, yaylar ve diğer silahların niteliklerine göre; kadınlar,
erkekler, çocuklar, erkek ve kadın kölelerin niteliklerine göre;
filler, atlar, mandalar, boğalar, inekler, keçiler, koçlar, kümes
hayvanları, bıldırcınlar, kertenkeleler, tavşanlar, kaplumbağalar
ve diğer hayvanların niteliklerine göre sahiplerine şans ya da
şanssızlık getirdiklerini yorumlamak. Tefekküre çekilmiş Gotama
bunlara benzer “bayağı” yöntemler barındıran yanlış bir yaşam
tarzından kaçınır.’ İşte izdeşler, sıradan bir insan Tathāgata'yı
överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gelecekle
ilgili tahminlerde bulunmak gibi yanlış hayat tarzına sebep olan
“bayağı” yöntemlerle geçimini kazanır. Bunlar arasında şu gibi
tahmin yöntemleri vardır: “Kral ilerlemeye başlayacak. Kral
ilerlemeyecek. Bizim kralımız saldıracak, onların kralı geri
çekilecek. Onların kralı saldıracak, bizim kralımız geri çekilecek.
Bizim kralımız için zafer, onların kralı için yenilgi olacak.
Onların kralı için zafer, bizim kralımız için yenilgi olacak.
Böylece birisi için zafer, diğeri için bozgun olacak.” Tefekküre
çekilmiş Gotama bunlara benzer “bayağı” yöntemler barındıran yanlış
bir yaşam tarzından kaçınır.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gelecekle
ilgili tahminlerde bulunmak gibi yanlış hayat tarzına sebep olan
“bayağı” yöntemlerle geçimini kazanır. Bunlar arasında şu gibi
tahmin yöntemleri vardır: “Ay tutulması olacak. Güneş tutulması
olacak. Takımyıldız tutulması olacak. Güneş ve Ay avantaj
getirecek. Güneş ve Ay avantaj getirmeyecek. Takımyıldızları
avantaj getirecek. Takımyıldızları avantaj getirmeyecek. Meteor
yağmuru gerçekleşecek. Ufuk çizgisinde titreyen bir ışık
parlayacak. Deprem olacak. Yoğun bulutlar kasırga getirecek. Güneş,
Ay ve takımyıldızlarının doğuşu, batışı, kararması ve parlaması
gerçekleşecek. Ay tutulmasının, Güneş, Ay ve takımyıldızı
hareketlerinin şöyle bir etkisi olacak.” Tefekküre çekilmiş Gotama
bunlara benzer “bayağı” yöntemler barındıran yanlış bir yaşam
tarzından kaçınır.’ İşte izdeşler, sıradan bir insan Tathāgata'yı
överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gelecekle
ilgili tahminlerde bulunmak gibi yanlış hayat tarzına sebep olan
“bayağı” yöntemlerle geçimini kazanır. Bunlar arasında şu gibi
tahmin yöntemleri vardır: “Bol yağmur yağacak, kuraklık olacak.
Bolluk olacak, kıtlık olacak. Huzur ve güvenlik olacak, tehlike
olacak. Hastalık olacak, hastalık sonlanacak. Ayrıca yaşamlarını
muhasebe, hesap yapma, tahmin yapma, şiir yazma ya da hazza odaklı
sanatlar ve kozmoloji ile kazanmak gibi geçim yöntemleri de
vardır.” Tefekküre çekilmiş Gotama bunlara benzer “bayağı”
yöntemler barındıran yanlış bir yaşam tarzından kaçınır.’ İşte
izdeşler, sıradan bir insan Tathāgata'yı överken bunlara yönelik
konuşur.</p>
<p>“‘Ya da bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzına sebep olan “bayağı” yöntemlerle geçimini kazanır. Bunlar
arasında şu yöntemler vardır: Evlilik için uğurlu bir tarih
belirlemek <span class='add'>(gelinin eve geleceği ve evden
ayrılacağı tarihleri, nişan ve boşanma için uygun
tarihleri)</span>, düğünde pirincin içeri ya da dışarı doğru
atılmasına karar vermek, borçları geri toplamak için tarih
belirlemek, yatırım yapmak ve kredi vermek için tarih belirlemek,
şans büyüsü yapmak, hasar görmüş ceninlerin ve düşük ya da kürtaj
geçirmiş kadınların tedavisini yapmak, büyü kullanarak bir kişinin
dilini bağlamak, çenesini felç etmek, ellerinin kontrolünü
kaybetmesine veya sağır kalmasına sebep olmak, aynadaki cine, genç
bir kıza ya da medyuma sorular sorarak kehanette bulunmak, güneşe
tapınmak, Büyük Brahmā'ya tapınmak, ağızdan ateş püskürtmek ve şans
tanrıçasını <span class='add'>(Siri)</span> çağırmak.</p>
<p>Tefekküre çekilmiş Gotama bunlara benzer “bayağı” yöntemler
barındıran yanlış bir yaşam tarzından kaçınır.’ İşte izdeşler,
sıradan bir insan Tathāgata'yı överken bunlara yönelik konuşur.</p>
<p>“‘Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzına sebep olan “bayağı” yöntemlerle geçimini kazanmaya çalışır.
Bunlar arasında şu yöntemler vardır: iyilik karşılığında tanrılara
hediyeler vadetmek ve bu vaatleri yerine getirmek, şeytan ve
cinlerin varlığıyla ilgilenmek, toprak evlerde büyü okumak, cinsel
gücü artırmak veya iktidarsızlığa sebep olmak, ev inşaatının
yapılabilmesi için arsada ritüel yapmak, evin inşa edileceği arsayı
kutsamak, ayinlerde ağız ve bedeni yıkamak, ateşe kurban adamak;
kusturucu ilaç, müshil, ağızdan müshil, anüsten müshil, kafa derisi
için krem uygulamak; kulak için yağ, göz damlası, burundan tedavi,
merhem ve anti-merhem tedavisi uygulamak; göz ameliyatı yapmak,
genel ameliyat yapmak, çocuklara tedavi uygulamak, kök bitkilerden
elde edilen ilaçları kullanmak ve şifalı ot sarmak. Tefekküre
çekilmiş Gotama bunlara benzer “bayağı” yöntemler barındıran yanlış
bir yaşam tarzından kaçınır.’ İşte izdeşler, sıradan bir insan
Tathāgata'yı överken bunlara yönelik konuşur.</p>
<p>“Sıradan insanın Tathāgata'yı överken kullanacağı sözler küçük
meseleler, sıradan konular ve erdem konusundaki ayrıntılar üzerine
olacaktır.”</p>
<h2>Görüşler (Diṭṭhi)</h2>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen diğer prensipler
<span class='add'>(dhammalar)</span> vardır. Tathāgata’yı gerçek
anlamda öven kişiler doğru bir şekilde işte bunlar hakkında
konuşur. Peki bu prensipler <span class='add'>(dhammalar)</span>
nelerdir?</p>
<h3>Geçmişle İlgili Teori Üretenler (Pubbantakappika)</h3>
<p>“Geçmiş üzerine teoriler üreten, geçmiş üzerine köklü fikirlere
sahip, geçmiş üzerine farklı teorileri on sekiz gerekçe ile
temellendiren bazı keşiş ve brahminler vardır. Peki geçmiş üzerine
teoriler üreten, geçmiş üzerine köklü fikirlere sahip bu saygıdeğer
keşiş ve brahminler ne sebeple ve neyi referans alarak geçmişe dair
bu on sekiz görüşü oluşturuyor, bunları onaylıyor?”</p>
<h4>Sonsuzluk Fikri (Sassatavāda)</h4>
<p>“Sonsuzluk fikrini öne süren, sonsuz bir benlik ve evren fikrine
dört gerekçeyle bağlı olan tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler ne
sebeple ve neyi referans alarak geçmişe dair bu dört görüşü öne
sürüyor, bunları onaylıyor?</p>
<p>1. “Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaşır ki böylece konsantre olmuş, arınmış
berrak, lekesiz ve kusurlardan özgürleşmiş bu zihinle birçok geçmiş
hayatı anımsar. Bir başka ifadeyle bir doğum, iki doğum, üç doğum,
beş, on, yirmi, otuz, kırk, elli, yüz, bin, yüz bin doğumu anımsar:
‘Orada ismim şuydu, şu klana dahildim, şöyle görünüyordum. Şunlarla
beslenirdim, haz ve acıya dair deneyimlerim şöyleydi, yaşamım şöyle
son buldu. Orada öldüğümde burada yeniden doğdum.’ Böylece birçok
geçmiş hayatını tarzları ve detaylarıyla anımsar.</p>
<p>“Bu kişi şöyle söyler: ‘Benlik ve evren sonsuzdur; sonuçsuz bir
döngü içerisinde, bir dağın zirvesi gibi sabit, bir sütun gibi
sağlam. Varlıklar geçiş yapabilse de bir hayattan diğerine hareket
edebilse de ölüp yeniden doğsa da benlik ve evren sonsuzluk gibi
sabit kalıyor. Bu neden böyle? Çünkü ben şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaştım ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı tarzları ve detaylarıyla anımsadım. Bu sayede benlik ve
evrenin nasıl sonsuz olduğunu, sonuçsuz bir döngü içerisinde, bir
dağın zirvesi gibi sabit, bir sütun gibi sağlam olduğunu anladım.
Varlıklar geçiş yapabilse de bir hayattan diğerine hareket edebilse
de ölüp yeniden doğsa da benlik ve evren sonsuzluk gibi sabit
kalıyor.’</p>
<p>“Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ilk
gerekçe budur.”</p>
<p>2. “Sonsuzluk fikrini öne süren, sonsuz bir benlik ve evren
fikrini savunan tefekküre çekilmiş keşiş ve brahminler görüşlerini
ne sebebe dayandırıyor, neyi referans alıyor?”</p>
<p>“Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaşır ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı anımsar. Bir başka ifadeyle kozmik büzülme ve genleşmeden
oluşan bir evren hayatı, kozmik büzülme ve genleşmeden oluşan iki
evren hayatı, üç, dört, beş, altı, yedi, sekiz, dokuz, on evren
hayatı…"</p>
<p>“Bu kişi şöyle söyler: ‘Benlik ve evren sonsuzdur; sonuçsuz bir
döngü içerisinde, bir dağın zirvesi gibi sabit, bir sütun gibi
sağlam. Varlıklar geçiş yapabilse de bir hayattan diğerine hareket
edebilse de ölüp yeniden doğsa da benlik ve evren sonsuzluk gibi
sabit kalıyor. Bu niye böyle? Çünkü ben şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaştım ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı tarzları ve detaylarıyla anımsadım. Bu sayede benlik ve
evrenin nasıl sonsuz olduğunu, sonuçsuz bir döngü içerisinde, bir
dağın zirvesi gibi sabit, bir sütun gibi sağlam olduğunu anladım.
Varlıklar geçiş yapabilse de bir hayattan diğerine hareket edebilse
de ölüp yeniden doğsa da benlik ve evren sonsuzluk gibi sabit
kalıyor.’</p>
<p>“Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ikinci
gerekçe budur.”</p>
<p>3.“Sonsuzluk fikrini öne süren, sonsuz bir benlik ve evren
fikrini savunan tefekküre çekilmiş keşiş ve brahminler görüşlerini
ne sebebe dayandırıyor, neyi referans alıyor?”</p>
<p>“Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaşır ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı anımsar. Bir başka ifadeyle kozmik büzülme ve genleşmeden
oluşan on evren hayatı, kozmik büzülme ve genleşmeden oluşan yirmi
evren hayatı, otuz, kırk evren hayatı…”</p>
<p>“Bu kişi şöyle söyler: ‘Benlik ve evren sonsuzdur; sonuçsuz bir
döngü içerisinde, bir dağın zirvesi gibi sabit, bir sütun gibi
sağlam. Varlıklar geçiş yapabilse de bir hayattan diğerine hareket
edebilse de ölüp yeniden doğsa da benlik ve evren sonsuzluk gibi
sabit kalıyor. Bu neden böyle? Çünkü ben şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaştım ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı tarzları ve detaylarıyla anımsadım. Bu sayede benlik ve
evrenin nasıl sonsuz olduğunu, sonuçsuz bir döngü içerisinde, bir
dağın zirvesi gibi sabit, bir sütun gibi sağlam olduğunu anladım.
Varlıklar geçiş yapabilse de bir hayattan diğerine hareket edebilse
de ölüp yeniden doğsa da benlik ve evren sonsuzluk gibi sabit
kalıyor.’</p>
<p>“Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu üçüncü
gerekçe budur.”</p>
<p>4.“Sonsuzluk fikrini öne süren, sonsuz bir benlik ve evren
fikrini savunan tefekküre çekilmiş keşiş ve brahminler görüşlerini
ne sebebe dayandırıyor, neyi referans alıyor?”</p>
<p>“Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: ‘Benlik ve evren
sonsuzdur; sonuçsuz bir döngü içerisinde, bir dağın zirvesi gibi
sabit, bir sütun gibi sağlam olduğunu anladım. Varlıklar geçiş
yapabilse de bir hayattan diğerine hareket edebilse de ölüp yeniden
doğsa da benlik ve evren sonsuzluk gibi sabit kalıyor.’</p>
<p>“Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu dördüncü
gerekçe budur.”</p>
<p>“İzdeşler! İşte bunlar sonsuzluk fikrini öne süren, sonsuz bir
benlik ve evren fikrine dört gerekçeyle bağlı olan tefekküre
çekilmiş bazı keşiş ve brahminlerin kullandığı dört temel görüştür.
Sonsuzluk fikrini öne süren ve sonsuz bir benlik ve evren fikrini
savunan keşiş ve brahminler fikirlerini sadece bu dört görüşten
birine ya da diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ İşte Tathāgata bunu
bu şekilde değerlendiriyor. Ayrıca bundan daha önemli olanın ne
olduğunu biliyor. Ancak bu anlayışı dahi yanlış kavramıyor, buna
tutunmuyor. Tutunmadığı için de kendi içerisinde mükemmel huzuru
<span class='add'>(nibbuti)</span> deneyimliyor. İzdeşler!
Tathāgata olanı olduğu haliyle yani hislerin doğuşunu,
sonlanmasını, baştan çıkarıcılığını, asla tatmin edilemeyeceğini
görüyor ve bunlardan kurtulmanın yolunu biliyor. Tutunmayı
bırakarak ve hisleri beslemeyerek özgürleşiyor.”</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Kısmi Sonsuzluk Fikri (Ekaccasassatavāda)</h4>
<p>“İzdeşler! Bazı şeylerin sonsuz olduğu ve bazı şeylerin sonsuz
olmadığı fikrini öne süren, kısmen sonsuz bir benlik ve evren
fikrine dört gerekçeyle bağlı olan tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler geçmişe
dair görüşlerini hangi dört gerekçeye dayandırıyor, neyi referans
alıyor?”</p>
<p>1. “Çok uzun bir süre geçtiğinde önünde sonunda bir zaman gelir,
bu evren çöker. Evren çöküş evresindeyken varlıklar genellikle Işık
Saçan Tanrılar boyutlarına yönelir. Ulaştıkları yüksek zihin
halleri sebebiyle bu boyutlarda doğarlar, neşe ile beslenirler,
bedenleri ışık saçar, havada yol alabilirler ve güzelliklerini uzun
süre koruyarak yaşarlar. Burada çok uzun süre geçtiğinde önünde
sonunda bir zaman gelir, evren yeniden genleşir. Evren genleşirken
boş bir Brahmā boyutu ortaya çıkar. Ardından belli bir varlık ya
yaşamının sonlanması ya da erdeminin tükenmesi sebebiyle ona eşlik
eden Işık Saçan Tanrıların arasından ayrılarak bu boş Brahmā
boyutuna iner. Ulaştığı yüksek zihin hali sebebiyle bu boyutta
doğar, neşe ile beslenir, bedeni ışık saçar, havada yol alabilir ve
güzelliğini uzun süre koruyarak yaşar.</p>
<p>“Burada uzun süre yalnız kaldıktan sonra memnuniyetsizlik ve
üzüntü duyar: ‘Keşke diğer varlıklar da bu dünyaya gelseler!’ diye
düşünür.</p>
<p>“Ardından diğer varlıklar ya yaşamlarının sonlanması ya da
erdemlerinin tükenmesi sebebiyle Işık Saçan Tanrıların arasından
Brahmā boyutuna, bu varlığın yanına inerler. Ulaştıkları yüksek
zihin halleri sebebiyle bu boyutta doğarlar, neşe ile beslenirler,
bedenleri ışık saçar, havada yol alabilirler ve güzelliklerini uzun
süre koruyarak yaşarlar.</p>
<p>“Ardından buraya inen ilk varlıkta şöyle bir düşünce doğar: ‘Ben
Tanrı'yım <span class='add'>(Brahmā)</span>, Kadiri Mutlak
Tanrı’yım <span class='add'>(Büyük Brahmā)</span>, Fatih,
Fethedilemeyen, Her Şeyi Gören, Her Şeye Gücü Yeten, Her Şeyin
Yöneticisi, Yapan, Yaratan, En Yüksek Mevkideki, Atayan ve Yöneten,
Var Olmuş ve Var Olacak Her Şeyin Yaratıcısı. Bu varlıklar benim
tarafımdan yaratıldı. Niye böyle? Bende önce şu düşünce oluştu:
“Keşke diğer varlıklar da bu dünyaya gelseler!” Böylece benim
iradem bu varlıkları bu dünyaya getirdi.’</p>
<p>“Sonradan bu boyuta doğan varlıklarda şöyle bir düşünce hakim
olur: ‘Bu, Tanrı <span class='add'>(Brahmā)</span>… Var Olmuş ve
Var Olacak Her şeyin Yaratıcısı. Bizler bu Tanrı <span class=
'add'>(Brahmā)</span> tarafından yaratıldık. Neden böyle? O bizden
önce burada vardı, biz ondan sonra bu dünyaya geldik.’ Burada
yeniden oluş yaşayan ilk varlık daha uzun bir yaşama, daha eşsiz
bir güzelliğe ve daha yüksek bir etkiye sahipken sonradan doğanlar
daha kısa bir hayata, daha kusurlu bir güzelliğe ve daha düşük bir
etkiye sahip olurlar.</p>
<p>“Şimdi izdeşler, şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bir zihinle tek bir geçmiş
hayatı anımsar ancak bunun öncesine dair hiçbir şey anımsamaz.
Şöyle söyler: ‘Bizler Tanrı <span class='add'>(Brahmā)</span>,
Kadiri Mutlak Tanrı <span class='add'>(Büyük Brahmā)</span>, Fatih,
Fethedilemeyen, Her Şeyi Gören, Her Şeye Gücü Yeten, Her Şeyin
Yöneticisi, Yapan, Yaratan, En Yüksek Mevkideki, Atayan ve Yöneten,
Var Olmuş ve Var Olacak Her Şeyin Yaratıcısı tarafından yaratıldık.
O sabittir, değişmez, sonsuzdur, değişime tabi değildir ve sonsuza
dek böyle kalır. Ancak onun tarafından yaratılan bizler sabit
olamayan, geçiciliğe tabi, kısa yaşam süresi olan, alt boyutlara
düşebilen varlıklar olarak bu dünyaya geldik.’</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ilk
gerekçe budur.”</p>
<p>2. “Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminler görüşlerini ne
sebebe dayandırıyor, neyi referans alıyor?”</p>
<p>“İzdeşler! Eğlence ve oyun sebebiyle yozlaşmış tanrılar
<span class='add'>(devalar)</span> vardır. Kahkaha ve oyunun hazzı
içerisinde çok uzun zaman geçirirler. Kahkaha ve oyunun hazzı
içerisinde çok uzun zaman geçirdikleri için farkındalıkları bulanık
hale gelir. Bulanık farkındalık sebebiyle diğer tanrıların eşlik
ettiği bu boyuttan alt boyutlara düşerler.</p>
<p>“Şimdi izdeşler, şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bu zihinle tek bir geçmiş
hayatı anımsar ancak bunun öncesine dair hiçbir şey anımsamaz.
Şöyle söyler: ‘Eğlence ve oyun sebebiyle yozlaşmamış tanrılar
<span class='add'>(devalar)</span> kahkaha ve oyunun hazzı
içerisinde çok uzun zaman geçirmezler. Kahkaha ve oyunun hazzı
içerisinde çok uzun zaman geçirmedikleri için farkındalıkları
bulanık hale gelmez. Berrak farkındalıkları sebebiyle diğer
tanrıların eşlik ettiği boyuttan aşağı boyutlara düşmezler. Onlar
sabittir, kalıcıdır, sonsuzdur, değişime tabi değildir ve sonsuza
dek böyle kalırlar. Ancak eğlence ve oyun tarafından ele geçirilen
bizler kahkaha ve oyunun hazzı içerisinde çok uzun zaman geçirdik.
Kahkaha ve oyunun hazzıyla çok uzun zaman geçirdiğimiz için
farkındalığımız bulanık hale geldi. Bulanık farkındalık sebebiyle
diğerlerinin eşlik ettiği boyuttan alt boyuta düştük ve sabit
olamayan, geçiciliğe tabi, kısa yaşam süresi olan, alt boyutlara
düşebilen varlıklar olarak bu dünyaya geldik.’</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ikinci
gerekçe budur.”</p>
<p>3. “Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminler görüşlerini ne
sebebe dayandırıyor, neyi referans alıyor?”</p>
<p>“İzdeşler! Zihin sebebiyle yozlaşmış tanrılar <span class=
'add'>(devalar)</span> vardır. Birbirlerine gözlerini dikip bakarak
kıskançlık ve öfke içerisinde çok uzun zaman geçirirler.
Birbirlerine bakarak çok uzun zaman geçirdikleri için zihinleri
birbirlerine karşı kötücül hale gelir. Zihinleri birbirlerine karşı
kötülük beslediği için bedensel ve zihinsel olarak yorgun hale
gelirler. Diğer tanrıların eşlik ettiği bu boyuttan alt boyutlara
düşerler.</p>
<p>“Şimdi izdeşler, şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bu zihinle tek bir geçmiş
hayatı anımsar ancak bunun öncesine dair hiçbir şey anımsamaz.
Şöyle söyler: ‘Zihinleri yozlaşmamış saygıdeğer tanrılar
<span class='add'>(devalar)</span> birbirlerine gözlerini dikip
bakarak kıskançlık ve öfke içerisinde çok uzun zaman geçirmezler.
Birbirlerine bakarak çok uzun zaman geçirmedikleri için zihinleri
birbirlerine karşı kötücül hale gelmez. Zihinleri birbirlerine
karşı kötülük beslemediği için bedensel ve zihinsel olarak yorgun
hale gelmezler. Onlara eşlik eden tanrıların olduğu bu boyuttan
düşmezler. Onlar sabittir, kalıcıdır, sonsuzdur, değişime tabi
değildir ve sonsuza dek böyle kalırlar. Ancak zihinleri bozulmuş
olan bizler birbirimize gözlerimizi dikerek çok uzun zaman
geçirdik. Birbirimize bakarak çok uzun zaman geçirdiğimiz için
zihinlerimiz birbirine karşı kötücül hale geldi. Zihinlerimiz
birbirine karşı kötülük beslediği için bedensel ve zihinsel olarak
yorulduk. Diğer tanrıların eşlik ettiği bu boyuttan düştük ve sabit
olamayan, geçiciliğe tabi, kısa yaşam süresi olan, alt boyutlara
düşebilen varlıklar olarak bu dünyaya geldik.’</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu üçüncü
gerekçe budur.”</p>
<p>4. “Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminler görüşlerini ne
sebebe dayandırıyor, neyi referans alıyor?”</p>
<p>“Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: ‘Göz, kulak, burun, dil ve
beden diye isimlendirilen şeyler benliğin sabit ve sonsuz olmayan,
geçiciliğe ve değişime tabi kısımlarıdır. “Zihin ya da zeka ya da
bilinç” diye isimlendirilen şey ise benliğin sabit, kalıcı, sonsuz,
değişime tabi olmayan ve değişmeden sonsuza dek aynı kalan
kısmıdır.’</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu dördüncü
gerekçe budur.”</p>
<p>“İzdeşler! İşte bunlar bazı şeylerin sonsuz olduğu ve bazı
şeylerin sonsuz olmadığı fikrini öne süren, kısmen sonsuz bir
benlik ve evren fikrini savunan bazı keşiş ve brahminlerin
kullandığı dört temel görüştür. Bazı şeylerin sonsuz olduğu ve bazı
şeylerin sonsuz olmadığı fikrini öne süren, kısmen sonsuz bir
benlik ve evren fikrini savunan keşiş ve brahminler fikirlerini
sadece bu dört görüşten birine ya da diğerine dayandırır. Bunların
dışında başka bir şeye dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor
ve tutunmadığı için kendi içinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Sınırları Olan ya da Sınırları Olmayan Bir Evren Fikri
(Antānantavāda)</h4>
<p>“İzdeşler! Sınırlılık ve sınırsızlık fikrini öne süren,
sınırları olan ya da sınırları olmayan bir evren fikrine dört
gerekçeyle bağlı olan bazı tefekküre çekilmiş keşiş ve brahminler
vardır. Peki bu saygıdeğer keşiş ve brahminler ne sebeple ve neyi
referans alarak geçmişe dair bu dört görüşü öne sürüyor, bunları
onaylıyor?”</p>
<p>1. “Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkate sahip bu zihinle yüksek bir
konsantrasyon haline ulaşır ve meditasyonda evrenin ‘sınırları var’
algısı ile temasta kalır. Şöyle ifade eder: ‘Bu evren sınırlı,
etrafını kuşatan sınırlara sahip. Niye böyle? Çünkü ben ulaştığım
yüksek konsantrasyon sayesinde evrenin “sınırları olduğu” algısı
ile temas ettim. Bu sayede evrenin sınırlı olduğunu, etrafını
çevreleyen sınırlara sahip olduğunu biliyorum.’</p>
<p>“Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu ilk gerekçe
budur.”</p>
<p>2. “Sınırlılık ve sınırsızlık fikrini öne süren, sınırları olan
ya da sınırları olmayan bir evren fikrine bağlı olan saygıdeğer
keşiş ve brahminler görüşlerini ne sebebe dayandırıyor, neyi
referans alıyor?”</p>
<p>“Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkate sahip bu zihinle yüksek bir
konsantrasyon haline ulaşır ve meditasyonda evrenin ‘sınırları yok’
algısı ile temasta kalır. Şöyle ifade eder: ‘Bu evren sınırlı
değil, etrafını çevreleyen sınırlara sahip değil. Niye böyle? Çünkü
ben ulaştığım yüksek konsantrasyon sayesinde evrenin “sınırları
olmadığı” algısı ile temasta kaldım. Bu sayede evrenin sınırlı
olmadığını, etrafını çevreleyen sınırlara sahip olmadığını
biliyorum.’</p>
<p>“Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu ikinci gerekçe
budur.”</p>
<p>3. “Sınırlılık ve sınırsızlık fikrini öne süren ve hem sınırları
olan hem de sınırları olmayan bir evren fikrine bağlı olan
saygıdeğer keşiş ve brahminler görüşlerini ne sebebe dayandırıyor,
neyi referans alıyor?”</p>
<p>“Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkate sahip zihinle yüksek
konsantrasyon haline ulaşır ve meditasyonda evrenin yukarıda ve
aşağıda ‘sınırları olduğu’ dört yanda ise ‘sınırları olmadığı’
algısı ile temasta kalır. Şöyle ifade eder: ‘Bu evren hem sınırlı
hem de sınırlı değil. Evrenin sınırları olduğunu, sınırlarla
çevrildiğini söyleyen keşiş ve brahminlerin bu görüşü hatalı.
Evrenin sınırları olmadığını, sınırlarla çevrili olmadığını
söyleyen keşiş ve brahminlerin bu görüşü de hatalı. Bu evren hem
sınırlı hem de sınırlı değil. Neden böyle? Çünkü ben ulaştığım
yüksek konsantrasyon sayesinde evrenin yukarıda ve aşağıda
“sınırları olduğu” ancak dört yanda “sınırları olmadığı” algısı ile
temasta kaldım. Bu sayede evrenin hem sınırlı olduğunu hem de
sınırlı olmadığını biliyorum.’</p>
<p>“Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu üçüncü gerekçe
budur.”</p>
<p>4. “Sınırlılık ve sınırsızlık fikrini öne süren, sınırları olan
ya da sınırları olmayan bir evren fikrine bağlı olan saygıdeğer
keşiş ve brahminler görüşlerini ne sebebe dayandırıyor, neyi
referans alıyor?”</p>
<p>“Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: ‘Evren ne sınırlı ne de
sınırsız. Evrenin sınırları olduğunu, sınırlarla çevrildiğini
söyleyen keşiş ve brahminlerin bu görüşü hatalı. Evrenin sınırları
olmadığını, sınırlarla çevrili olmadığını söyleyen keşiş ve
brahminlerin de bu görüşü hatalı. Evrenin hem sınırları olduğunu
hem de sınırları olmadığını söyleyen keşiş ve brahminlerin de bu
görüşü hatalı. Bu evren ne sınırlı ne de sınırsızdır.’</p>
<p>“Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu dördüncü gerekçe
budur.”</p>
<p>“İzdeşler! İşte bunlar sınırlılık ve sınırsızlık fikrini öne
süren, sınırları olan ya da sınırları olmayan bir evren fikrine
dört gerekçeyle bağlı olan keşiş ve brahminlerin kullandığı dört
temel görüştür. Sınırlılık ya da sınırsızlık konusunda sınırları
olan bir evren ya da sınırlarla çevrili olmayan bir evren fikrini
savunan keşiş ve brahminler fikirlerini sadece bu dört görüşten
birine ya da diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor
ve tutunmadığı için kendi içinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Sözleri Çarpıtma, Eğip Bükme (Amarāvikkhepavāda)</h4>
<p>“İzdeşler! Soru sorulduğunda sözleri çarpıtmaya ya da eğip
bükmeye dört gerekçeyle başvuran tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler hangi
sebeple, neyi referans alarak bu dört gerekçeyi sözleri çarpıtmak
ya da eğip bükmek için kullanıyorlar?”</p>
<p>1. “Tefekküre çekilmiş bir keşiş ya da brahminin olanı olduğu
gibi göremediği için ‘Bu ehil olan, bu ehil olmayan.’ diye ayrım
yapamadığı durumlar vardır. Bu kişi şöyle düşünür: ‘“Bu ehil olan,
bu ehil olmayan.” diye ayrım yapamıyorum. “Bu ehil olandır, bu ehil
olmayandır.” ayrımını yapamadığım halde eğer “Bu ehildir ya da bu
ehil değildir.” diye ifade edersem bu beni yanlışa götürür. Yanlış
yaparsam ızdırap yaşarım. Izdırap yaratan şey benim için bir engel
oluşturur.’ Böylece yanlış yapma korkusu ve yanlıştan hoşlanmama
sebebiyle ‘Bu ehil olandır ya da bu ehil olmayandır.’ diye ifade
etmez. O ya da bu hakkında soru sorulduğunda sözleri çarpıtmaya,
eğip bükmeye başvurur: ‘Böyle olduğunu söylemiyorum. Böyle
olmadığını söylemiyorum. Başka türlü olduğunu söylemiyorum. Bunun
böyle olmadığını ne söylüyorum ne de inkar ediyorum.’</p>
<p>“O ya da bu hakkında soru sorulduğunda sözleri çarpıtmaya ya da
eğip bükmeye başvuran bazı keşiş ve brahminlerin sunduğu
<span class='add'>(referans aldıkları, sebep olarak
gördükleri)</span> ilk gerekçe budur.”</p>
<p>2. “Saygıdeğer keşiş ve brahminler soru sorulduğunda ne sebeple,
neyi referans alarak sözleri çarpıtmaya ya da eğip bükmeye
başvuruyorlar?”</p>
<p>“Tefekküre çekilmiş bir keşiş ya da brahminin olanı olduğu gibi
göremediği için ‘Bu ehil olan, bu ehil olmayan.’ diye ayrım
yapamadığı durumlar vardır. Bu kişi şöyle düşünür: ‘“Bu ehil olan,
bu ehil olmayan.” diye ayrım yapamıyorum. “Bu ehil olandır, bu ehil
olmayandır.” ayrımını yapamadığım halde eğer “Bu ehildir ya da bu
ehil değildir.” diye ifade edersem bu benim için ya arzu ve tutku
ya da art niyet ve öfkedir. Benim için arzu, tutku, art niyet ya da
öfke olan her şey tutunmaya dönüşür. Tutunma bende ızdırap yaratır.
Izdırap yaratan şey benim için bir engel oluşturur.’ Böylece
tutunmaktan korktuğu ve tutunmaktan hoşlanmadığı için ‘Bu ehil
olandır ya da bu ehil olmayandır.’ diye ifade etmez. O ya da bu
hakkında soru sorulduğunda sözleri çarpıtmaya, eğip bükmeye
başvurur: ‘Böyle olduğunu söylemiyorum. Böyle olmadığını
söylemiyorum. Başka türlü olduğunu söylemiyorum. Bunun böyle
olmadığını ne söylüyorum ne de inkar ediyorum.’</p>
<p>“O ya da bu hakkında soru sorulduğunda sözleri çarpıtmaya ya da
eğip bükmeye başvuran bazı keşiş ve brahminlerin sunduğu ikinci
gerekçe budur.”</p>
<p>3. “Saygıdeğer keşiş ve brahminler ne sebeple, neyi referans
alarak soru sorulduğunda sözleri çarpıtmaya ya da eğip bükmeye
başvuruyorlar?”</p>
<p>“Tefekküre çekilmiş bir keşiş ya da brahminin olanı olduğu gibi
göremediği için ‘Bu ehil olan, bu ehil olmayan.’ diye ayrım
yapamadığı durumlar vardır. Bu kişi şöyle düşünür: ‘Olanı
değerlendirerek “Bu ehil olan, bu ehil olmayan.” diye ayrım
yapamıyorum. “Bu ehil olandır, bu ehil olmayandır.” ayrımını
yapamadığım halde eğer “Bu ehildir ya da bu ehil değildir.” diye
ifade edersem şöyle olur: İzdeşler ve brahminler arasında alimler,
zeki insanlar, tartışma ustaları vardır. Saç kılını ikiye bölebilen
nişancılar gibi fırsat yakaladıklarında belli bir mantıksal düşünme
sistemini kullanarak felsefi görüşleri paramparça ederler. Beni
böyle bir durumda çapraz sorgulamaya maruz bıraktıklarında,
sebepleri öğrenmek için baskı uyguladıklarında, eleştirdiklerinde
onlara karşı kendimi koruyamayabilirim. Kendimi koruyamamak ızdırap
yaratır. Izdırap yaratan şey benim için bir engel oluşturur.’
Böylece sorgulanmaktan korktuğu için, sorgulanmaktan hoşlanmadığı
için ‘Bu ehil olandır ya da bu ehil olmayandır.’ diye ifade etmez.
O ya da bu hakkında soru sorulduğunda sözleri çarpıtmaya, eğip
bükmeye başvurur: ‘Böyle olduğunu söylemiyorum. Böyle olmadığını
söylemiyorum. Başka türlü olduğunu söylemiyorum. Bunun böyle
olmadığını ne söylüyorum ne de inkar ediyorum.’</p>
<p>“O ya da bu hakkında soru sorulduğunda sözleri çarpıtmaya ya da
eğip bükmeye başvuran bazı keşiş ve brahminlerin sunduğu üçüncü
gerekçe budur.”</p>
<p>4. “Saygıdeğer keşiş ve brahminler soru sorulduğunda ne sebeple,
neyi referans alarak sözleri çarpıtmaya ya da eğip bükmeye
başvuruyorlar?"</p>
<p>“Bazı durumlarda bir keşiş ya da rahip kavrayışsız ve aşırı
derecede aptal olabilir. Kavrayışsızlıktan ve aşırı derecede
aptallıktan ötürü o ya da bununla ilgili soru sorulduğunda sözleri
çarpıtmaya, eğip bükmeye başvurur. ‘Şu soruları bana soracak
olursanız cevaplarını size söyler miydim? Böyle olduğunu
söylemiyorum. Böyle olmadığını söylemiyorum. Başka türlü olduğunu
söylemiyorum. Bunun böyle olmadığını ne söylüyorum ne de inkar
ediyorum.’ Aşağıdaki sorulardan herhangi biri sorulduğunda aynı
kaçamak cevaplara ve bitmek tükenmek bilmeyen tereddüt dolu
cümlelere başvurur:</p>
<p>A.</p>
1. Ölümden sonra hayat var mıdır?<br>
2. Ölümden sonra hayat yok mudur?<br>
3. Ölümden sonra hayat hem var hem yok mudur?<br>
4. Ölümden sonra hayat ne var ne yok mudur?
<p>B.</p>
1. Öldüğü an yeniden doğan bir varlık var mıdır?<br>
2. Öldüğü an yeniden doğan hiçbir varlık yok mudur?<br>
3. Öldüğü an yeniden doğan bir varlık hem var hem yok mudur?<br>
4. Öldüğü an yeniden doğan bir varlık ne var ne yok mudur?
<p>C.</p>
1. İyi ve kötü eylemin meyvesi ve sonucu var mıdır?<br>
2. İyi ve kötü eylemin meyvesi ve sonucu yok mudur?<br>
3. İyi ve kötü eylemin meyvesi ve sonucu hem var hem yok mudur?<br>
4. İyi ve kötü eylemin meyvesi ve sonucu ne var ne de yok
mudur?<br>
<p>D.</p>
1. Tathāgata ölümden sonra var olur mu?<br>
2. Tathāgata ölümden sonra var olmaz mı?<br>
3. Tathāgata ölümden sonra hem var olur hem var olmaz mı?<br>
4. Tathāgata ölümden sonra ne var olur ne var olmaz mı?
<p>“O ya da bu hakkında soru sorulduğunda sözleri çarpıtmaya ya da
eğip bükmeye başvuran tefekküre çekilmiş bazı keşiş ve brahminlerin
sunduğu dördüncü gerekçe budur.”</p>
<p>“İzdeşler! İşte bunlar soru sorulduğunda sözleri çarpıtmaya ya
da eğip bükmeye başvuran tefekküre çekilmiş bazı keşiş ve
brahminlerin kullandığı dört temel görüştür. O ya da bu hakkında
soru sorulduğunda sözleri çarpıtmaya ya da eğip bükmeye başvuran
keşiş ve brahminler eylemlerini bu dört gerekçeden birine ya da
diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Rastlantısal Oluş (Adhiccasamuppannavāda)</h4>
<p>“İzdeşler! Rastlantısal oluş fikrine bağlı olan, benlik ve
evrenin rastlantısal bir şekilde oluştuğunu iki gerekçeyle savunan
bazı keşiş ve brahminler vardır. Peki rastlantısal oluş fikrine
bağlı olan, benlik ve evrenin rastlantısal oluştuğunu savunan bu
saygıdeğer keşiş ve brahminler ne sebeple bu iki görüşü öne
sürüyorlar, bunları onaylıyorlar?”</p>
<p>1. “İzdeşler! Algısı Olmayan Tanrılar <span class=
'add'>(devalar)</span> vardır. Ancak algının oluşumuyla birlikte
diğer tanrıların eşlik ettiği bu boyuttan alt boyutlara düşerler.
İzdeşler! Şimdi şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bir zihinle algının oluşumunu
anımsar ancak bunun öncesine dair hiçbir şey anımsamaz. Şöyle
söyler: ‘Benlik ve evren rastlantısal olarak doğar. Niye böyle?
Çünkü öncesinde ben yoktum, şimdi ise ben varım. Yokluk halinden
oluş haline geçtim.’</p>
<p>“Rastlantısal oluşum fikrini savunan, rastlantısal olarak oluşan
benlik ve evren fikrini öne süren keşiş ve brahminlerin sunduğu ilk
gerekçe budur.”</p>
<p>2. “Rastlantısal oluş fikrine bağlı olan, benlik ve evrenin
rastlantısal bir şekilde oluştuğunu savunan bu saygıdeğer keşiş ve
brahminler ne sebeple bu görüşlerini öne sürüyorlar, bunları
onaylıyorlar?”</p>
<p>“Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: ‘Benlik ve evren
rastlantısal olarak oluşur.’</p>
<p>“Rastlantısal oluşum fikrini savunan, rastlantısal olarak oluşan
benlik ve evren fikrini öne süren keşiş ve brahminlerin sunduğu
ikinci gerekçe budur.”</p>
<p>“İzdeşler! İşte bunlar rastlantısal oluşum fikrini savunan,
rastlantısal olarak oluşan benlik ve evren fikrini öne süren bazı
keşiş ve brahminlerin kullandığı iki temel görüştür. Rastlantısal
oluşum fikrini savunan, rastlantısal olarak oluşan benlik ve evren
fikrini öne süren keşiş ve brahminler fikirlerini bu iki gerekçeden
birine ya da diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<p>“İzdeşler! İşte bunlar geçmişle ilgili teoriler üreten, geçmişle
ilgili köklü fikirlere sahip keşiş ve brahminlerin kullandığı on
sekiz temel görüştür. Geçmişle ilgili teoriler üreten, geçmişle
ilgili köklü fikirlere sahip ve geçmişle ilgili inançları onaylayan
keşiş ve brahminler fikirlerini bu on sekiz gerekçenin birine ya da
diğerine dayandırır. Bunların dışında başka bir şey yoktur.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h3>Gelecekle İlgili Teori Üretenler (Aparantakappika)</h3>
<p>“Gelecekle ilgili teoriler üreten, gelecekle ilgili köklü
fikirlere sahip ve gelecekle ilgili farklı inançları kırk dört
gerekçe ile temellendiren tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler ne
sebeple ve neyi referans alarak geleceğe dair bu kırk dört görüşü
oluşturuyor, bunları onaylıyor?”</p>
<h4>Ölüm Sonrası Benlik Algısının Varlığı (Saññīvāda)</h4>
<p>“İzdeşler! Ölümden sonra yaşamın devam ettiğini ve benlik
algısının var olacağını on altı gerekçe ile öne süren bazı keşiş ve
brahminler vardır. Peki ölümden sonra yaşamın devam ettiğini ve
benlik algısının var olacağını savunan bu saygıdeğer keşiş ve
brahminler bu on altı görüşü ne sebeple, neyi referans alarak öne
sürüyor, bunları onaylıyor?”</p>
<p>“Benliğin ölümden sonra iyi olacağını, benlik algısının var
olacağını ve aşağıdaki niteliklere sahip olacağını öne
sürüyorlar:</p>
<p>A.</p>
<p>1. Bir forma <span class='add'>(şekle)</span> sahip<br>
2. Bir forma sahip değil<br>
3. Hem forma sahip hem forma sahip değil<br>
4. Ne forma sahip ne forma sahip değil</p>
<p>B.</p>
<p>1. Sınırlı<br>
2. Sınırsız<br>
3. Hem sınırlı hem sınırsız<br>
4. Ne sınırlı ne sınırsız</p>
<p>C.</p>
<p>1. Birleşik algı<br>
2. Çoklu algı<br>
3. Sınırlı algı<br>
4. Sınırsız algı</p>
<p>D.</p>
<p>1. Mutluluktan başka bir şey deneyimlemeyen<br>
2. Izdıraptan başka bir şey deneyimlemeyen<br>
3. Hem mutluluk hem ızdırap deneyimleyen<br>
4. Ne mutluluk ne ızdırap deneyimleyen</p>
<p>“İzdeşler! İşte bunlar yaşamın devam ettiğini ve benlik
algısının var olacağını öne süren bazı keşiş ve brahminlerin
kullandığı on altı temel gerekçedir. Ölümden sonra yaşamın devam
ettiğini ve benlik algısının var olacağını öne süren keşiş ve
brahminler fikirlerini bu on altı gerekçeden birine ya da diğerine
dayandırır. Bunların dışında başka bir şeye dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Ölüm Sonrası Algının Yokluğu (Asaññīvāda)</h4>
<p>“İzdeşler! Ölümden sonra yaşamın devam ettiğini ancak benlik
algısının devam etmeyeceğini sekiz gerekçe ile öne süren bazı keşiş
ve brahminler vardır. Peki bu saygıdeğer keşiş ve brahminler ne
sebeple, neyi referans alarak yaşamın ölümden sonra devam ettiğini
ancak benlik algısının devam etmeyeceğini savunuyor, bunu öne
sürüyor?”</p>
<p>“Ölümden sonra algının var olmayacağını ancak benliğin iyi ve şu
niteliklerde olacağını öne sürüyorlar:</p>
<p>A.</p>
<p>1. Bir forma sahip<br>
2. Bir forma sahip değil<br>
3. Hem forma sahip hem forma sahip değil<br>
4. Ne forma sahip ne forma sahip değil</p>
<p>B.</p>
<p>1. Sınırlı<br>
2. Sınırsız<br>
3. Hem sınırlı hem sınırsız<br>
4. Ne sınırlı ne sınırsız</p>
<p>“İzdeşler! İşte bunlar ölümden sonra benliğin devam ettiğini
ancak algının devam etmeyeceğini öne süren bazı keşiş ve
brahminlerin kullandığı sekiz temel gerekçedir. Ölümden sonra
benliğin devam ettiğini ancak algının devam etmeyeceğini öne süren
keşiş ve brahminler fikirlerini bu sekiz gerekçeden birine ya da
diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Ölüm Sonrası Benlik Algısının Ne Varlığı Ne Yokluğu
(N'evasaññī-nāsaññīvāda)</h4>
<p>“İzdeşler! Ölümden sonra yaşamın devam ettiğini ancak benlik
algısının ne var olacağını ne de var olmayacağını sekiz gerekçe ile
öne süren bazı keşiş ve brahminler vardır. Peki bu saygıdeğer keşiş
ve brahminler ölümden sonra yaşamın devam ettiğini ancak benlik
algısının ne var olacağını ne de var olmayacağını hangi sebeple ve
neyi referans alarak savunuyor?”</p>
<p>“Ölümden sonra algının ne var olacağını ne de var olmayacağını
ancak benliğin iyi ve şu niteliklerde olacağını öne sürüyorlar:</p>
<p>A.</p>
1. Bir forma sahip<br>
2. Bir forma sahip değil<br>
3. Hem forma sahip hem forma sahip değil<br>
4. Ne forma sahip ne forma sahip değil
<p>B.</p>
1. Sınırlı<br>
2. Sınırsız<br>
3. Hem sınırlı hem sınırsız<br>
4. Ne sınırlı ne sınırsız
<p>“İzdeşler! İşte bunlar ölümden sonra yaşamın devam edeceğini
ancak algının ne var olacağını ne de var olmayacağını öne süren
bazı keşiş ve brahminlerin kullandığı sekiz temel gerekçedir.
Ölümden sonra algının ne var olduğunu ne de var olmadığını savunan,
ölümden sonra benlik algısının ne devam ettiğini ne de devam
etmediğini öne süren keşiş ve brahminler fikirlerini bu sekiz
gerekçeden birine ya da diğerine dayandırır. Bunların dışında başka
bir şeye dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen prensipler <span class=
'add'>(dhammalar)</span> işte bunlardır.</p>
<h4>Benliğin Ortadan Kaldırılabileceği Üzerine Görüşler: Yok Oluş
Bakış Açısı (Ucchedavāda)</h4>
<p>“İzdeşler! Yok oluş fikrini öne süren, yaşayan bir varlığın yok
olacağı, ortadan kalkacağı ve yeniden var olmayacağı fikrini yedi
gerekçe ile savunan bazı keşiş ve brahminler vardır. Peki yok oluş
fikrini ne sebeple, neyi referans alarak öne sürüyor ve yaşayan bir
varlığın yok olacağını, ortadan kalkacağını ve yeniden var
olmayacağını savunuyorlar?”</p>
<p>“Bir keşiş ya da brahminin şöyle bir fikre, şöyle bir bakış
açısına sahip olduğu durumlar vardır: ‘Benliğin belli bir formu
vardır, dört elementten oluşur ve bir anne ve baba tarafından
dünyaya getirilir. Bedenin dağılışıyla birlikte yok olduğu, ortadan
kalktığı ve ölümden sonra var olmadığı için benlik tamamen yok
olur.’ Bu şekilde bazı keşiş ve brahminler bir varlığın böyle yok
olacağını, ortadan kalkacağını ve yeniden var olmayacağını ifade
eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede tamamen yok olmaz. Başka bir benlik daha vardır:
tanrısal, forma sahip, duyusal olan, katı yiyecekle beslenen. Bunu
sen ne bilir ne görürsün ama ben bilir ve görürüm. İşte bu benlik
bedenin dağılmasıyla birlikte yok olduğu, ortadan kalktığı ve
ölümden sonra var olmadığı zaman, işte o zaman tamamen yok olur.’
Bu şekilde bazı keşiş ve brahminler bir varlığın böyle yok
olacağını, ortadan kalkacağını ve yeniden var olmayacağını ifade
eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede tamamen yok olmaz. Başka bir benlik daha vardır:
tanrısal, forma sahip, zihin tarafından yaratılan, uzuvları ve
organlarıyla birlikte tam, herhangi bir yetisi eksik olmayan. Bunu
sen ne bilir ne görürsün ama bunu ben bilir ve görürüm. İşte bu
benlik bedenin dağılmasıyla birlikte yok olduğu, ortadan kalktığı
ve ölümden sonra var olmadığı zaman, işte o zaman tamamen yok
olur.’ Bu şekilde bazı keşiş ve brahminler bir varlığın böyle yok
olacağını, ortadan kalkacağını ve yeniden var olmayacağını ifade
eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede tamamen yok olmaz. Madde <span class='add'>(form)</span>
algısının tamamen ötesine geçmiş başka bir benlik vardır.
Sınırlayan algının terk edilmesi ve çeşitlilik algısına
odaklanılmaması sonucunda “uzay sonsuzdur” farkındalığına erişerek
sonsuz uzay boyutunda yeniden doğar. Bunu sen ne bilir ne görürsün
ama bunu ben bilir ve görürüm. İşte bu benlik bedenin dağılmasıyla
birlikte yok olduğu, ortadan kalktığı ve ölümden sonra var olmadığı
zaman, işte o zaman tamamen yok olur.’ Bu şekilde bazı keşiş ve
brahminler bir varlığın böyle yok olacağını, ortadan kalkacağını ve
yeniden var olmayacağını ifade eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede tamamen yok olmaz. Sonsuz uzay boyutunun tamamen ötesine
geçmiş başka bir benlik daha vardır. “Bilinç sonsuzdur”
farkındalığına erişerek sonsuz bilinç boyutunda yeniden doğar. Bunu
sen ne bilir ne görürsün ama bunu ben bilir ve görürüm. İşte bu
benlik bedenin dağılmasıyla birlikte yok olduğu, ortadan kalktığı
ve ölümden sonra var olmadığı zaman, işte o zaman tamamen yok
olur.’ Bu şekilde bazı keşiş ve brahminler bir varlığın böyle yok
olacağını, ortadan kalkacağını ve yeniden var olmayacağını ifade
eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede tamamen yok olmaz. Sonsuz bilinç boyutunun tamamen
ötesine geçmiş başka bir benlik daha vardır. “Hiçbir şey olmadığı”
farkındalığına erişerek hiçlik boyutunda yeniden doğar. Bunu sen ne
bilir ne görürsün ama bunu ben bilir ve görürüm. İşte bu benlik
bedenin dağılmasıyla birlikte yok olduğu, ortadan kalktığı ve
ölümden sonra var olmadığı zaman, işte o zaman tamamen yok olur.’
Bu şekilde bazı keşiş ve brahminler bir varlığın böyle yok
olacağını, ortadan kalkacağını ve yeniden var olmayacağını ifade
eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede tamamen yok olmaz. Hiçlik boyutunun tamamen ötesine
geçmiş başka bir benlik daha vardır. “Bu huzur verici, bu yüce”
farkındalığına erişerek algının ne varlığı ne yokluğu boyutunda
yeniden doğar. Bunu sen ne bilir ne görürsün ama bunu ben bilir ve
görürüm. İşte bu benlik bedenin dağılmasıyla birlikte yok olduğu,
ortadan kalktığı ve ölümden sonra var olmadığı zaman, işte o zaman
tamamen yok olur.’ Bu şekilde bazı keşiş ve brahminler bir varlığın
böyle yok olacağını, ortadan kalkacağını ve yeniden var
olmayacağını ifade eder.</p>
<p>“İzdeşler! İşte bunlar yok oluş fikrini öne süren, yaşayan bir
varlığın yok olacağı, ortadan kalkacağı ve yeniden var olmayacağı
fikrini savunan keşiş ve brahminlerin kullandığı yedi temel
gerekçedir. Yok oluş fikrini öne süren, yaşayan bir varlığın yok
olacağı, ortadan kalkacağı ve yeniden var olmayacağı fikrini
savunan keşiş ve brahminler fikirlerini bu yedi gerekçeden birine
ya da diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
ancak gerçeği görerek Tathāgata’yı içten bir şekilde övenlerin
doğru bir şekilde ortaya koyabildiği, derin, görmesi zor, kavraması
zor, huzura ve arınmaya ulaştıran, yüce, mantığın ötesinde,
incelikli, güç fark edilen, sadece anlayışa ulaşanlar tarafından
kavranabilen prensipler <span class='add'>(dhammalar)</span> işte
bunlardır.</p>
<h4>Benliğin Şimdi ve Burada Bağlarından Özgürleşmesi
(Diṭṭhadhammanibbānavāda)</h4>
<p>“İzdeşler! Bağlardan şimdi ve burada özgürleşme <span class=
'add'>(Nibbāna)</span> fikrini öne süren, yaşayan bir varlığın
şimdi ve burada en yüksek özgürleşmeye ulaşması fikrini beş gerekçe
ile savunan bazı keşiş ve brahminler vardır. Peki bu saygıdeğer
keşiş ve brahminler ne sebeple ve neyi referans alarak bağlardan
şimdi ve burada özgürleşme <span class='add'>(Nibbāna)</span>
fikrini öne sürüyor ve yaşayan bir varlığın şimdi ve burada en
yüksek özgürleşmeye ulaşacağını savunuyor?”</p>
<p>“Tefekküre çekilmiş bir keşiş ya da brahminin şöyle bir fikre,
şöyle bir bakış açısına sahip olduğu durumlar vardır: ‘Beş duyu
organı vasıtasıyla hazza ulaştığı durumda benlik şimdi ve burada en
yüksek aydınlanmaya ulaşır.’ Bu şekilde bazı keşiş ve brahminler
benliğin şimdi ve burada en yüksek aydınlanmaya ulaşacağını ifade
ederler.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede şimdi ve burada en yüksek seviyede özgürleşmez. Niye
böyle? Çünkü duyusal hazlar geçicidir, gerilim yaratır ve değişime
tabidir. Değişime tabi olmaları ve dönüşmeleri sebebiyle hüzün,
feryat, acı, ızdırap ve çaresizlik doğar. Ancak bu benlik duyusal
hazlardan ve ehil olmayan zihinsel hallerden el etek çektiğinde
zihnin çekiniklikten doğan neşe ve mutluluğa yönlenmesi, bu neşe ve
mutluluğa kesintisiz bir şekilde bağlı kalmasıyla birinci jhānaya
girer ve burada kalır. İşte bu çerçevede benlik şimdi ve burada en
yüksek özgürleşmeye ulaşır.’ Bu şekilde bazı keşiş ve brahminler
yaşayan bir varlığın şimdi ve burada en yüksek özgürleşmeye
ulaşacağını ifade ederler.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede şimdi ve burada en yüksek seviyede özgürleşmez. Neden
böyle? Çünkü bu jhānaya zihnin yönlenmesi ve bağlı kalma çabası
eşlik eder. Bu seviyenin bu haliyle yeterince rafine olmadığı
söylenir. Ancak bu benlik zihnin yönlenmesi ve bağlı kalması
sonlandığında zihni yönlendirmeden ve bağlı tutmadan ikinci jhānaya
girer, kıpırtısızlıktan doğan neşe ve mutluluğa eşlik eden tek
noktaya odaklılığı ve içsel berraklığı deneyimler. İşte bu
çerçevede benlik şimdi ve burada en yüksek özgürleşmeye ulaşır.’ Bu
şekilde bazı keşiş ve brahminler yaşayan bir varlığın şimdi ve
burada en yüksek özgürleşmeye ulaşacağını ifade eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede şimdi ve burada en yüksek seviyede özgürleşmez. Neden
böyle? Çünkü bu jhānada neşeyle dolan zihin hala kıpırtılı bir
haldedir. Bu seviyenin bu haliyle yeterince rafine olmadığı
söylenir. Ancak bu benlik neşenin sönüp gitmesiyle tarafsızlık, tam
farkındalık ve uyanıklıkla üçüncü jhānaya girer ve Soylu Kişilerin
“tarafsız ve farkında olarak mutluluk içerisinde meditasyonda olma”
olarak tanımladıkları hali yaşar. İşte bu çerçevede benlik şimdi ve
burada en yüksek özgürleşmeye ulaşır.’ Bu şekilde bazı keşiş ve
brahminler yaşayan bir varlığın şimdi ve burada en yüksek
özgürleşmeye ulaşacağını ifade eder.</p>
<p>“Bir başkası ona şöyle söyler: ‘Kadim dostum, hakkında
konuştuğun benlik vardır. Bunu yadsıyamam. Ancak benlik bahsettiğin
çerçevede şimdi ve burada en yüksek seviyede özgürleşmez. Neden
böyle? Çünkü bu jhānada “mutluluk” ile ilgili zihinsel bir takıntı
vardır. Bu seviyenin bu haliyle yeterince rafine olmadığı söylenir.
Ancak benlik tıpkı daha önceden neşe ve acının sönüp gittiği gibi
mutluluk arayışının ve ızdıraptan kaçışın da sonlanmasıyla dördüncü
jhānaya girer, saf bir tarafsızlıkla ve farkındalıkla haz ve acıdan
özgür bir şekilde burada kalır. İşte bu çerçevede benlik şimdi ve
burada en yüksek özgürleşmeye ulaşır.’ Bu şekilde bazı keşiş ve
brahminler yaşayan bir varlığın şimdi ve burada en yüksek
özgürleşmeye ulaşacağını ifade ederler.</p>
<p>“İzdeşler! İşte bunlar bağlardan şimdi ve burada özgürleşme
<span class='add'>(Nibbāna)</span> fikrini öne süren, yaşayan bir
varlığın şimdi ve burada en yüksek özgürleşmeye ulaşması fikrini
savunan keşiş ve brahminlerin kullandığı beş gerekçedir. Bağlardan
şimdi ve burada özgürleşme <span class='add'>(Nibbāna)</span>
fikrini öne süren, yaşayan bir varlığın şimdi ve burada en yüksek
özgürleşmeye ulaşması fikrini savunan keşiş ve brahminler
fikirlerini bu beş gerekçeye dayandırır. Bunların dışında başka bir
şeye dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
ancak gerçeği görerek Tathāgata’yı içten bir şekilde övenlerin
doğru bir şekilde ortaya koyabildiği, derin, görmesi zor, kavraması
zor, huzura ve arınmaya ulaştıran, yüce, mantığın ötesinde,
incelikli, güç fark edilen, sadece anlayışa ulaşanlar tarafından
kavranabilen prensipler <span class='add'>(dhammalar)</span> işte
bunlardır.</p>
<p>“İzdeşler! İşte bunlar gelecekle ilgili teoriler üreten,
gelecekle ilgili köklü fikirlere sahip ve gelecekle ilgili farklı
inançları kırk dört gerekçe ile temellendiren keşiş ve
brahminlerdir. Gelecekle ilgili teoriler üreten, gelecekle ilgili
köklü fikirlere sahip ve gelecekle ilgili farklı inançları savunan
keşiş ve brahminler fikirlerini bu kırk dört gerekçeden birine ya
da diğerine dayandırır. Bunların dışında başka bir şeye
dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
ancak gerçeği görerek Tathāgata’yı içten bir şekilde övenlerin
doğru bir şekilde ortaya koyabildiği, derin, görmesi zor, kavraması
zor, huzura ve arınmaya ulaştıran, yüce, mantığın ötesinde,
incelikli, güç fark edilen, sadece anlayışa ulaşanlar tarafından
kavranabilen prensipler <span class='add'>(dhammalar)</span> işte
bunlardır.</p>
<p>“İzdeşler! İşte bunlar geçmişle ilgili teoriler üreten,
gelecekle ilgili teoriler üreten, geçmiş ve gelecekle ilgili
teoriler üreten, geçmiş ve gelecekle ilgili köklü fikirlere sahip,
geçmiş ve gelecekle ilgili farklı inançları olan keşiş ve
brahminlerin kullandığı altmış iki temel gerekçedir. Geçmişle
ilgili teoriler üreten, gelecekle ilgili teoriler üreten, geçmiş ve
gelecekle ilgili teoriler üreten, geçmiş ve gelecekle ilgili köklü
fikirlere sahip, geçmiş ve geleceği referans alarak geçmiş ve
gelecekle ilgili farklı inançları savunan keşiş ve brahminler
fikirlerini bu altmış iki gerekçeden birine ya da diğerine
dayandırır. Bunların dışında başka bir şeye dayandırmazlar.</p>
<p>“Tathāgata bu konuyu şöyle değerlendiriyor: ‘Böyle varsayılan ve
yanlış anlaşılan bu görüşler bir sonraki hayatta şöyle bir varış
noktasına, şöyle bir varoluş haline götürür.’ Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan kurtuluşun yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>“İzdeşler! Tathāgata’nın içgörü ile kavradığı ve bildirdiği,
ancak gerçeği görerek Tathāgata’yı içten bir şekilde övenlerin
doğru bir şekilde ortaya koyabildiği, derin, görmesi zor, kavraması
zor, huzura ve arınmaya ulaştıran, yüce, mantığın ötesinde,
incelikli, güç fark edilen, sadece anlayışa ulaşanlar tarafından
kavranabilen prensipler <span class='add'>(dhammalar)</span> işte
bunlardır.</p>
<h3>Benlik ve Evrenle ilgili Görüşleri Doğuran Koşullar</h3>
<h4>Kaygı ve Korku (Paritassitavipphandita)</h4>
<p>“Sonsuzluk fikrini öne süren herhangi bir keşiş ya da brahminin
dört gerekçeyle savunduğu sonsuz bir benlik ve evren fikri sadece
bilmeyenlerin ve görmeyenlerin hissidir ve bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren herhangi bir keşiş ya da brahminin dört
gerekçeyle savunduğu kısmen sonsuz olan bir benlik ve evren fikri
sadece bilmeyenlerin ve görmeyenlerin hissidir ve bu yalnızca
arzulara kapılmış kişilerin yaşadığı kaygı ve korkudan
kaynaklanır.</p>
<p>“Sınırlılık ve sınırsızlık fikrini öne süren herhangi bir keşiş
ya da brahminin dört gerekçeyle savunduğu sınırlı ya da sınırsız
bir evren fikri sadece bilmeyenlerin ve görmeyenlerin hissidir ve
bu yalnızca arzulara kapılmış kişilerin yaşadığı kaygı ve korkudan
kaynaklanır.</p>
<p>“Soru sorulduğunda herhangi bir keşiş ya da brahminin dört
gerekçeyle sözleri çarpıtmaya ya da eğip bükmeye başvurması sadece
bilmeyenlerin ve görmeyenlerin hissidir ve bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>“Varoluşu rastlantısallığa bağlayan herhangi bir keşiş ya da
brahminin dört gerekçeyle savunduğu rastlantısal şekilde var olan
bir benlik ve evren fikri sadece bilmeyenlerin ve görmeyenlerin
hissidir ve bu yalnızca arzulara kapılmış kişilerin yaşadığı kaygı
ve korkudan kaynaklanır.</p>
<p>“Geçmiş üzerine teoriler üreten, geçmiş üzerine fikirlere sahip
herhangi bir keşiş ya da brahminin geçmişten referans alarak on
sekiz gerekçe ile savunduğu farklı inançlar sadece bilmeyenlerin ve
görmeyenlerin hissidir ve bu yalnızca arzulara kapılmış kişilerin
yaşadığı kaygı ve korkudan kaynaklanır.</p>
<p>“Ölümden sonra algının var olduğunu savunan herhangi bir keşiş
ya da brahminin on altı gerekçe ile savunduğu ölümden sonra algısı
devam eden bir benlik fikri sadece bilmeyenlerin ve görmeyenlerin
hissidir ve bu yalnızca arzulara kapılmış kişilerin yaşadığı kaygı
ve korkudan kaynaklanır.</p>
<p>“Ölümden sonra algının var olmadığını savunan herhangi bir keşiş
ya da brahminin sekiz gerekçe ile savunduğu ölümden sonra algısı
devam etmeyen bir benlik fikri sadece bilmeyenlerin ve
görmeyenlerin hissidir ve bu yalnızca arzulara kapılmış kişilerin
yaşadığı kaygı ve korkudan kaynaklanır.</p>
<p>“Ölümden sonra algının ne var olduğunu ne yok olduğunu savunan
herhangi bir keşiş ya da brahminin sekiz gerekçe ile savunduğu
ölümden sonra algısı ne devam eden ne de sonlanan bir benlik fikri
sadece bilmeyenlerin ve görmeyenlerin hissidir ve bu yalnızca
arzulara kapılmış kişilerin yaşadığı kaygı ve korkudan
kaynaklanır.</p>
<p>“Yok oluş fikrini savunan herhangi bir keşiş ya da brahminin
yedi gerekçe ile savunduğu yok olan, ortadan kalkan ve yeniden var
olmayan bir varlık fikri sadece bilmeyenlerin ve görmeyenlerin
hissidir ve bu yalnızca arzulara kapılmış kişilerin yaşadığı kaygı
ve korkudan kaynaklanır.</p>
<p>“Şimdi ve burada bağlardan özgürleşme <span class=
'add'>(Nibbāna)</span> fikrini savunan herhangi bir keşiş ya da
brahminin beş gerekçe ile savunduğu yaşayan bir varlığın şimdi ve
burada en yüksek özgürleşmeye ulaşabileceği fikri sadece
bilmeyenlerin ve görmeyenlerin hissidir ve bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>“Gelecekle ilgili teoriler üreten, gelecekle ilgili fikirlere
sahip herhangi bir keşiş ya da brahminin gelecekten referans alarak
kırk dört gerekçe ile savunduğu farklı inançlar sadece
bilmeyenlerin ve görmeyenlerin hissidir ve bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>“Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten herhangi bir
keşiş ya da brahminin geçmiş ve geleceğe göre altmış iki gerekçe
ile savunduğu farklı inançları sadece bilmeyenlerin ve
görmeyenlerin hissidir ve bu yalnızca arzulara kapılmış kişilerin
yaşadığı kaygı ve korkudan kaynaklanır.</p>
<h4>Temas (Phassapaccayavāra)</h4>
<p>“Sonsuzluk fikrini öne süren herhangi bir keşiş ya da brahminin
dört gerekçeyle savunduğu sonsuz bir benlik ve evren fikri ön
koşulu olan temastan doğar.</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren herhangi bir keşiş ya da brahminin dört
gerekçeyle savunduğu kısmen sonsuz olan ve kısmen sonsuz olmayan
bir benlik ve evren fikri ön koşulu olan temastan doğar.</p>
<p>“Sınırlılık ve sınırsızlık fikrini öne süren herhangi bir keşiş
ya da brahminin dört gerekçeyle savunduğu sınırı olan ya da sınırı
olmayan bir evren fikri ön koşulu olan temastan doğar.</p>
<p>“Soru sorulduğunda herhangi bir keşiş ya da brahminin dört
gerekçeyle sözleri çarpıtmaya ya da eğip bükmeye başvurması ön
koşulu olan temastan doğar.</p>
<p>“Varoluşu rastlantısallığa bağlayan herhangi bir keşiş ya da
brahminin dört gerekçeyle savunduğu rastlantısal şekilde var olan
bir benlik ve evren fikri ön koşulu olan temastan doğar.</p>
<p>“Geçmiş üzerine teoriler üreten, geçmiş üzerine fikirlere sahip
herhangi bir keşiş ya da brahminin geçmişten referans alarak on
sekiz gerekçe ile savunduğu farklı inançlar ön koşulu olan temastan
doğar.</p>
<p>“Ölümden sonra algının var olduğunu savunan herhangi bir keşiş
ya da brahminin on altı gerekçe ile savunduğu ölümden sonra algısı
devam eden bir benlik fikri ön koşulu olan temastan doğar.</p>
<p>“Ölümden sonra algının var olmadığını savunan herhangi bir keşiş
ya da brahminin sekiz gerekçe ile savunduğu ölümden sonra algısı
devam etmeyen bir benlik fikri ön koşulu olan temastan doğar.</p>
<p>“Ölümden sonra algının ne var olduğunu ne yok olduğunu savunan
herhangi bir keşiş ya da brahminin sekiz gerekçe ile savunduğu
ölümden sonra algısı ne devam eden ne de sonlanan bir benlik fikri
ön koşulu olan temastan doğar.</p>
<p>“Yok oluş fikrini savunan herhangi bir keşiş ya da brahminin
yedi gerekçe ile savunduğu yok olan, ortadan kalkan ve yeniden var
olmayan bir varlık fikri ön koşulu olan temastan doğar.</p>
<p>“Şimdi ve burada bağlardan özgürleşme <span class=
'add'>(Nibbāna)</span> fikrini savunan herhangi bir keşiş ya da
brahminin beş gerekçe ile savunduğu yaşayan bir varlığın şimdi ve
burada en yüksek özgürleşmeye ulaşabileceği fikri ön koşulu olan
temastan doğar.</p>
<p>“Gelecekle ilgili teoriler üreten, gelecekle ilgili fikirlere
sahip herhangi bir keşiş ya da brahminin geleceği temel alarak kırk
dört gerekçe ile savunduğu farklı inançlar ön koşulu olan temastan
doğar.</p>
<p>“Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten herhangi bir
keşiş ya da brahminin geçmiş ve geleceği temel alarak altmış iki
gerekçe ile savunduğu farklı inançlar ön koşulu olan temastan
doğar.</p>
<h4>Başka Olasılığın Olanaksızlığı</h4>
<p>“Sonsuzluk fikrini öne süren, sonsuz bir benlik ve evren fikrine
dört gerekçeyle bağlı olan tefekküre çekilmiş keşiş ve
brahminlerden herhangi birinin bunu temasın dışında başka bir yolla
deneyimlemesi olanaksızdır.</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz olan ve kısmen sonsuz olmayan bir
benlik ve evren fikrine dört gerekçeyle bağlı olan tefekküre
çekilmiş keşiş ve brahminlerden herhangi birinin bunu temasın
dışında başka bir yolla deneyimlemesi olanaksızdır.</p>
<p>“Sınırlılık ve sınırsızlık fikrini öne süren, sınırlı ya da
sınırsız bir evren fikrine dört gerekçeyle bağlı olan tefekküre
çekilmiş keşiş ve brahminlerden herhangi birinin bunu temasın
dışında başka bir yolla deneyimlemesi olanaksızdır.</p>
<p>“Bir konuda soru sorulduğunda dört gerekçeyle çarpıtmaya ya da
eğip bükmeye başvuran tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>“Varoluşu rastlantısallığa bağlayan, rastlantısal şekilde var
olan bir benlik ve evren fikrine dört gerekçeyle bağlı olan
tefekküre çekilmiş keşiş ve brahminlerden herhangi birinin bunu
temasın dışında başka bir yolla deneyimlemesi olanaksızdır.</p>
<p>“Geçmişle ilgili teoriler üreten, geçmişle ilgili fikirlere
sahip, farklı inançları geçmişten referans aldıkları on sekiz
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>“Ölümden sonra algısı devam eden bir benlik fikrini on altı
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>“Ölümden sonra algısı devam etmeyen bir benlik fikrini sekiz
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>“Ölümden sonra algısı ne devam eden ne de sonlanan bir benlik
fikrini sekiz gerekçe ile temellendiren tefekküre çekilmiş keşiş ve
brahminlerden herhangi birinin bunu temasın dışında başka bir yolla
deneyimlemesi olanaksızdır.</p>
<p>“Yok oluş fikrini savunan, yok olan, ortadan kalkan ve yeniden
var olmayan bir varlık fikrini yedi gerekçe ile temellendiren
tefekküre çekilmiş keşiş ve brahminlerden herhangi birinin bunu
temasın dışında başka bir yolla deneyimlemesi olanaksızdır.</p>
<p>“Şimdi ve burada bağlardan özgürleşme <span class=
'add'>(Nibbāna)</span> fikrini savunan ve var olan bir varlığın
şimdi ve burada en yüksek özgürleşmeye ulaşabileceği fikrini beş
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>“Gelecekle ilgili teoriler üreten, gelecekle ilgili fikirlere
sahip, farklı inançları gelecekten referans aldıkları kırk dört
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>“Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten, geçmişe ve
geleceğe dair farklı inançları altmış iki gerekçe ile temellendiren
tefekküre çekilmiş keşiş ve brahminlerden herhangi birinin bunu
temasın dışında başka bir yolla deneyimlemesi olanaksızdır.</p>
<h4>Bağımlı Varoluş</h4>
<p>“Sonsuzluk fikrini öne süren, sonsuz bir benlik ve evren fikrine
dört gerekçeyle bağlı olan tefekküre çekilmiş bazı keşiş ve
brahminler;</p>
<p>“Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz olan ve kısmen sonsuz olmayan bir
benlik ve evren fikrine dört gerekçeyle bağlı olan tefekküre
çekilmiş bazı keşiş ve brahminler;</p>
<p>“Sınırlılık ve sınırsızlık fikrini öne süren, sınırları olan ya
da sınırları olmayan bir evren fikrine dört gerekçeyle bağlı olan
tefekküre çekilmiş bazı keşiş ve brahminler;</p>
<p>“Bir konuda soru sorulduğunda dört gerekçeyle çarpıtmaya ya da
eğip bükmeye başvuran tefekküre çekilmiş bazı keşiş ve
brahminler;</p>
<p>“Varoluşu rastlantısallığa bağlayan, rastlantısal şekilde var
olan bir benlik ve evren fikrine dört gerekçeyle bağlı olan
tefekküre çekilmiş bazı keşiş ve brahminler;</p>
<p>“Geçmişle ilgili teoriler üreten, geçmişle ilgili fikirlere
sahip, farklı inançları geçmişten referans aldıkları on sekiz
gerekçe ile temellendiren tefekküre çekilmiş bazı keşiş ve
brahminler;</p>
<p>“Ölümden sonra algısı devam eden bir benlik fikrini on altı
gerekçe ile temellendiren tefekküre çekilmiş bazı keşiş ve
brahminler;</p>
<p>“Ölümden sonra algısı devam etmeyen bir benlik fikrini sekiz
gerekçe ile temellendiren tefekküre çekilmiş bazı keşiş ve
brahminler;</p>
<p>“Ölümden sonra algısı ne devam eden ne de sonlanan bir benlik
fikrini sekiz gerekçe ile temellendiren tefekküre çekilmiş bazı
keşiş ve brahminler;</p>
<p>“Yok oluş fikrini savunan, yok olan, ortadan kalkan ve yeniden
var olmayan bir varlık fikrini yedi gerekçe ile temellendiren
tefekküre çekilmiş bazı keşiş ve brahminler;</p>
<p>“Şimdi ve burada bağlardan özgürleşme <span class=
'add'>(Nibbāna)</span> fikrini savunan, var olan bir varlığın şimdi
ve burada en yüksek özgürleşmeye ulaşabileceği fikrini beş gerekçe
ile temellendiren tefekküre çekilmiş bazı keşiş ve brahminler;</p>
<p>“Gelecekle ilgili teoriler üreten, gelecekle ilgili fikirlere
sahip, farklı inançları gelecekten referans aldıkları kırk dört
gerekçe ile temellendiren tefekküre çekilmiş bazı keşiş ve
brahminler;</p>
<p>“Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten, geçmişe ve
geleceğe dair farklı inançları altmış iki gerekçe ile temellendiren
tefekküre çekilmiş keşiş ve brahminler…</p>
<p>“Bunu altı duyu organında tekrar eden temaslarla deneyimliyor.
Ön koşul olan bu hislerden arzu doğuyor. Ön koşul olan arzulardan
tutunma doğuyor. Ön koşul olan tutunmadan varoluş doğuyor. Ön koşul
olan varoluştan yeniden doğum gerçekleşiyor. Ön koşul olan yeniden
doğumdan yaşlanma ve ölüm, hüzün ve feryat, yas, acı, ızdırap ve
çaresizlik ortaya çıkıyor. Böylece tüm stres ve ızdırabın kaynağı
oluşuyor.</p>
<h2>Ağ: Bakış Açısı Tuzağı</h2>
<p>“Ne zaman bir izdeş altı duyu kapısında temasla oluşan hislerin
doğuşunu ve sonlanmasını, bunların cazibesini, asla tatmin
edilemeyeceğini ve bunlardan kurtuluşun yolunu gerçekten anlarsa
ancak o zaman tüm bu fikirlerin çok ötesinde bir şeyi anlamış
olur.”</p>
<p>“Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten, geçmişe ve
geleceğe dair farklı inanç geliştiren tefekküre çekilmiş keşiş ve
brahminlerin tümü altmış iki ayrımı kapsayan bir ağın altında
toplanır. Doğarken bu ağa yakalanmış şekilde doğarlar. Doğarken bu
ağ tarafından kuşatılırlar.</p>
<p>“Tıpkı usta bir balıkçının ya da çırağının küçük bir su
birikintisini sık örülmüş bir balık ağı atarak kapladığını
varsayın. Balıkçı ‘Bu suda var olan ve istenen büyüklükteki tüm
canlılar bu ağın altında kalır. Suyun üzerine nereden çıkarlarsa
çıksınlar bu ağa yakalanarak çıkarlar. Suyun üzerine çıkarken bu ağ
tarafından kuşatılırlar.’ diye düşünür. Benzer şekilde geçmişle
ilgili teoriler üreten, gelecekle ilgili teoriler üreten, geçmiş ve
gelecekle ilgili teoriler üreten, geçmişe ve geleceğe dair farklı
inanç geliştiren keşiş ve brahminlerin tümü bu altmış iki ayrımı
kapsayan ağın altında kalır. Nerede doğarlarsa doğsunlar bu ağa
yakalanmış şekilde doğarlar. Doğarken bu ağ tarafından
kuşatılırlar.</p>
<p>“Tathāgata'nın bedeni onu yeniden doğuma bağlayan kordonu
kesilmiş halde var olmayı sürdürüyor. Bedeni var oldukça insanlar
ve tanrılar onu görebilecekler. Ancak bedeninin dağılması ve
hayatının sonlanmasıyla birlikte insanlar ve tanrılar onu artık
göremeyecekler. Tıpkı mango ağacının bir dalı kesildiğinde bu dala
tutunan mangoların dalı takip etmesi gibi Tathāgata’nın bedeni de
onu varoluşa bağlayan kordonu kesilmiş halde var olmayı sürdürüyor.
Bedeni var oldukça insanlar ve tanrılar onu görebilecekler. Ancak
bedenin dağılması ve hayatın sonlanmasıyla birlikte insanlar ve
tanrılar onu artık göremeyecekler.”</p>
<p>Bu söylendiğinde Saygıdeğer Ānanda Kutlu Kişi'ye şunu söyledi:
“Efendim bu inanılmaz! Bu müthiş! Bu Dhamma vaazının adı
nedir?”</p>
<p>“Ānanda, bu vaazı ‘Bakış Açısı Tuzağı’ olarak
hatırlayabilirsiniz. Aynı zamanda ‘Anlam Tuzağı’ ya da ‘Öğreti
Tuzağı’ ya da ‘Brahma <span class='add'>(Tanrı)</span> Tuzağı’ ya
da ‘Savaşta Kazanılan En Yüce Zafer’ olarak
hatırlayabilirsiniz.”</p>
<p>Kutlu Kişi böyle söyledi. Minnetle dolan izdeşler Kutlu Kişi'nin
sözlerinden haz duydular ve bu sözler dile getirilirken on bin
katlı evren sarsıldı.</p>
<footer>
<p lang='en'>Translated by: <span class='author'>Ufuk
Çakmakçı</span></p>
<p lang='en'>Publication year: <span class=
'publication-date'>2024</span></p>
<p lang='en'>This sutta was primarily translated to help Kalp Yolu
(Path of the Heart) Trainings students in Turkey with the
understanding and practices of Dharma. We, as Buddha’s lay
followers, would like to make this and other suttas available to
Turkish speaking readers to assist them in their noble quest for
the undefiled freedom of heart. May the translated publication and
understanding of this sutta contribute to the attainment of the
liberation for all beings.</p>
<p lang='en'>Used by kind permission of Cem Şen.</p>
<p lang='en'>Free Distribution. This translation is released
dedicated to the Public Domain by way of Creative Commons Zero. No
rights reserved.</p>
<p lang='en'>Prepared for SuttaCentral by <span class='editor'>Kalp
Yolu Sangha</span> dedicated to Sutta Translation and
Publishing.</p>
<p>Çeviri: <span class='author'>Ufuk Çakmakçı</span></p>
<p>Yayınlama yılı: <span class='publication-date'>2024</span></p>
<p>Bu sutta, öncelikle Türkiye’deki Dhamma pratiği yapan Kalp Yolu
Eğitimleri öğrencilerinin anlayışını desteklemek ve Dhamma’yı
uygulamalarına yardımcı olmak için Türkçe'ye çevrilmiştir.
Budha'nın sıradan hayat süren izdeşleri olarak bizler, bu ve diğer
vaazları Türkçe konuşan okuyuculara sunarak, onların kalplerinin
kusursuz özgürlüğüne doğru olan soylu yolculuklarına destek
olabilmeyi amaçlıyoruz.</p>
<p>Bu suttanın tercüme edilerek yayınlanması ve anlaşılması, tüm
varlıkların özgürlüğe erişmesine katkıda bulunsun.</p>
<p>Cem Şen'in izniyle kullanılmıştır.</p>
<p>Ücretsiz Dağıtım. Bu çeviri, Creative Commons Zero ile serbest
olarak dağıtılabilir. Herhangi bir hakkı saklı değildir.</p>
<p>SuttaCentral için Sutta Çeviri ve Yayın işlerine
odaklı<span class='editor'>Kalp Yolu Sangha</span> tarafından
hazırlanmıştır.</p>
</footer>
</article>
</body>
</html>
