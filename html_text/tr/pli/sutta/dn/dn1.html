<!DOCTYPE html>
<html>
<head>
<meta charset='UTF-8'>
<meta name='author' content='Ufuk Çakmakçı'>
<title></title>
</head>
<body>
<article id='dn1' lang='tr'>
<header>
<h1>1. Bakış Açısı Tuzağı</h1>
</header>
<p>Duydum ki Kutlu Kişi bir seferinde Rājagaha ile Nāḷandā
arasındaki ana yolda hemen hemen 500 izdeşten oluşan büyük bir
saṅgha ile seyahat ediyordu.</p>
<h2>Gezginler Üzerine Konuşma</h2>
<p>Bu sırada gezgin Suppiya da Rājagaha ile Nāḷandā arasındaki ana
yolda yanında çırağı genç Brahmin rahibi Brahmadatta ile seyahat
ediyordu.</p>
<p>Gezgin Suppiya yolda yürürken Budha hakkında, Dhamma hakkında,
Saṅgha hakkında kötüleyici konuştu. Ancak gezginin çırağı genç
Brahmin Brahmadatta ise Budha hakkında, Dhamma hakkında, Saṅgha
hakkında övgü dolu konuştu. Böylelikle usta ve çırak birbirlerine
ters düşen şekilde konuşarak Kutlu Kişi ve izdeşlerden oluşan
Saṅgha'yı hemen arkalarından takip ettiler.</p>
<p>Ardından Kutlu Kişi izdeşlerden oluşan Saṅgha ile geceyi
geçirmek üzere Mango Kayası'ndaki kraliyet hanına girdi. Gezgin
Suppiya da çırağı genç Brahmin Brahmadatta ile geceyi geçirmek
üzere Mango Kayası'ndaki kraliyet hanına girdi. Suppiya burada da
Budha hakkında, Dhamma hakkında, Saṅgha hakkında kötüleyici
konuştu. Ancak gezginin çırağı genç Brahmin Brahmadatta Budha
hakkında, Dhamma hakkında, Saṅgha hakkında övgü dolu konuştu.
Böylelikle usta ve çırak birbirlerine ters düşen şekilde konuşurken
Kutlu Kişi ve izdeşlerden oluşan Saṅgha'yı hemen arkalarından takip
ettiler.</p>
<p>Ardından gecenin son bölümünde uyanan ve birlikte büyük çadırda
toplanıp oturan çok sayıdaki izdeş arasında şöyle bir konuşma
başladı: "Şaşırtıcı değil mi? Hayret verici değil mi? Kutlu Kişi,
Bilen Kişi, Gören Kişi, Tam ve Mutlak Aydınlanmaya Ulaşmış Kişi
varlıkların farklı inançlarını nasıl da birinci elden deneyimledi.
Çünkü Suppiya Budha hakkında, Dhamma hakkında, Saṅgha hakkında
kötüleyici konuşuyor. Ancak gezginin çırağı genç Brahmin
Brahmadatta Budha hakkında, Dhamma hakkında, Saṅgha hakkında övgü
dolu konuşuyor. Böylelikle usta ve çırak birbirlerine ters düşen
şekilde konuşurken Kutlu Kişi ve izdeşlerden oluşan Saṅgha'yı hemen
arkalarından takip ediyor."</p>
<p>Ardından Kutlu Kişi izdeşlerin ne konuştuğunu bilerek büyük
çadıra gitti ve oraya vardığında kendisi için hazırlanmış yere
oturdu. Oturduğunda izdeşlere seslendi: "Burada hangi konuyu
konuşmak üzere toplandınız? Yarıda kalan sohbetinizin konusu
nedir?"</p>
<p>Bu sorulduğunda izdeşler Kutlu Kişi'ye şöyle söyledi: "Efendim,
gecenin son bölümünde uyanan ve bu büyük çadırda bir araya gelen
bizler arasında az önce şu konuşma başladı: 'Şaşırtıcı değil mi?
Hayret verici değil mi? Kutlu Kişi varlıkların farklı inançlarını
nasıl da birinci elden deneyimledi. Çünkü Suppiya Budha hakkında,
Dhamma hakkında, Saṅgha hakkında kötüleyici konuşuyor. Ancak
gezginin çırağı genç Brahmin Brahmadatta Budha hakkında, Dhamma
hakkında, Saṅgha hakkında övgü dolu konuşuyor. Böylelikle usta ve
çırak birbirlerine ters düşen şekilde konuşurken Kutlu Kişi ve
izdeşlerden oluşan Saṅgha'yı hemen arkalarından takip ediyorlar.'
Kutlu Kişi geldiğinde yarıda kalan sohbetimizin konusu buydu."</p>
<p>"İzdeşler! Diğerleri beni, Dhamma'yı ya da Saṅgha'yı yeren
konuşmalar yaptığında ne nefret ne düşmanlık hissetmek ne de
zihninizin memnuniyetsiz olması uygundur. Diğerleri beni, Dhamma'yı
ya da Saṅgha'yı yeren konuşmalar yaptığında eğer siz bundan
rahatsız olur ve öfke duyarsanız bu sadece sizin için bir engel
oluşturur. Diğerleri beni, Dhamma'yı ya da Saṅgha'yı yeren
konuşmalar yaptığında siz bundan rahatsız olur ve öfke duyarsanız
diğer kişilerin neyi doğru, neyi eksik söylediğini bilebilir
misiniz?"</p>
<p>"Hayır Efendim."</p>
<p>"Diğerleri beni, Dhamma'yı ya da Saṅgha'yı yeren konuşmalar
yaptığında siz gerçek olmayanı gerçek olmayan olarak açığa
çıkarmalı ve bunu açıklamalısınız: 'Bu, şu sebeple gerçek değil;
bu, şu sebeple doğru değil; bizde böyle bir şey bulunmaz ve bizim
aramızda bu yoktur.'"</p>
<p>"Diğerleri beni, Dhamma'yı ya da Saṅgha'yı öven konuşmalar
yaptığında ne neşe ne sevinç hissetmek ne de zihninizin keyfe
kapılması uygundur. Diğerleri beni, Dhamma'yı ya da Saṅgha'yı öven
konuşmalar yaptığında siz zafer sarhoşluğuna kapılıp sevinç duyar
ve memnun olursanız bu sadece sizin için bir engel oluşturur.
Diğerleri beni, Dhamma'yı ya da Saṅgha'yı öven konuşmalar
yaptığında siz zafer sarhoşluğuna kapılıp sevinç duyar ve memnun
olursanız diğer kişilerin neyi doğru, neyi eksik söylediğini
bilebilir misiniz?"</p>
<p>"Hayır Efendim."</p>
<p>"Diğerleri beni, Dhamma'yı ya da Saṅgha'yı öven konuşmalar
yaptığında siz gerçek olanı gerçek olarak açığa çıkarmalı ve bunu
açıklamalısınız: 'Bu, şu sebeple gerçek; bu, şu sebeple doğru;
bizde böyle bir şey vardır ve bu bizim aramızda bulunur.'</p>
<h2>Erdem Üzerine Kısa Bölüm <span class=
'add'>(Cūḷasīla)</span></h2>
<p>Sıradan bir insanın Tathāgata'yı överken kullanacağı sözler
küçük, sıradan konular ve erdem konusundaki meseleler üzerine
olacaktır. Peki sıradan bir insanın Tathāgata'yı överken bahsettiği
küçük, sıradan konular ve erdem konusundaki meseleler nelerdir?</p>
<p>'Can almayı bırakmıştır: Tefekküre çekilmiş Gotama can almayı
sonlandırmıştır. Sopasını ve bıçağını bırakmıştır. Yaşayan
varlıklara büyük bir şefkat duyarak, zarar vermeden ve vicdanlı bir
şekilde yaşar.' İşte izdeşler, sıradan bir insan Tathāgata'yı
överken bunlara yönelik konuşur.</p>
<p>'Verilmeyeni almaz: Tefekküre çekilmiş Gotama verilmeyeni almayı
sonlandırmıştır. Sadece verileni alır, sadece verileni kabul eder,
arkadan iş çevirmekten arınmış bir zihnin sağladığı dürüstlükle
yaşar.' İşte izdeşler, sıradan bir insan Tathāgata'yı överken
bunlara yönelik konuşur.</p>
<p>'Cinsel ilişki kurmayı bırakmıştır: Tefekküre çekilmiş Gotama
bekar bir hayat sürer, cinsellikten uzaktır, sıradan insanların
peşinden gittiği cinsel eylemlerden kaçınır.' İşte izdeşler,
sıradan bir insan Tathāgata'yı överken bunlara yönelik konuşur.</p>
<p>'Yalan söylemeyi bırakmıştır: Tefekküre çekilmiş Gotama yalan
sözlerden kaçınır. Sadece gerçeği söyler, gerçeğe bağlı yaşar,
berraktır, güvenilirdir, kimseyi aldatmaz.' İşte izdeşler, sıradan
bir insan Tathāgata'yı överken bunlara yönelik konuşur.</p>
<p>'Bölen ve ayıran sözleri bırakmıştır: Tefekküre çekilmiş Gotama
bölen ve ayıran sözlerden kaçınır. Burada duyduğunu orada dile
getirip buradakilerle oradakilerin arasını açmaz. Orada duyduğunu
burada dile getirip oradakilerle buradakilerin arasını açmaz. Arası
açılanları uzlaştırır veya birlik içerisinde olanların birliklerini
sağlamlaştırır. Barışı sever, barıştan keyif alır, barış yaratacak
şekilde konuşur.' İşte izdeşler, sıradan bir insan Tathāgata'yı
överken bunlara yönelik konuşur.</p>
<p>'Sert ve kırıcı sözleri bırakmıştır: Tefekküre çekilmiş Gotama
kırıcı ve sert sözlerden kaçınır. Sadece duyana huzur veren, nazik,
şefkat dolu, kalbe ulaşan, insanlara hoş gelen ve onları memnun
eden sözler kullanır.' İşte izdeşler, sıradan bir insan
Tathāgata'yı överken bunlara yönelik konuşur.</p>
<p>'Boş konuşmayı bırakmıştır: Tefekküre çekilmiş Gotama boş
konuşmaktan kaçınır. Zamanında, gerçekleri ortaya koyarak, ana
amaca götürecek şekilde Dhamma ve Vinaya <span class=
'add'>(Disiplin)</span> üzerine konuşur. Değerli, mantıklı ve
faydalı sözlerle kısa ve öz şekilde doğru zamanda konuşur.' İşte
izdeşler, sıradan bir insan Tathāgata'yı överken bunlara yönelik
konuşur.</p>
<p>'Tefekküre çekilmiş Gotama tohumlara ve bitkilere zarar
vermekten kaçınır.</p>
<p>Tefekküre çekilmiş Gotama günde sadece tek öğün yemek yer, akşam
yemeğinden ve yanlış zamanda yemek yemekten kaçınır.</p>
<p>Tefekküre çekilmiş Gotama dans etmekten, şarkı söylemekten,
müzik dinlemekten ve gösteri izlemekten kaçınır.</p>
<p>Tefekküre çekilmiş Gotama süs eşyası takmaktan, kendini esanslar
ve makyajla güzelleştirmekten kaçınır.</p>
<p>Tefekküre çekilmiş Gotama lüks yatak ve koltuklardan
kaçınır.</p>
<p>Tefekküre çekilmiş Gotama altın ve para kabul etmekten
kaçınır.</p>
<p>Tefekküre çekilmiş Gotama pişmemiş tahıl… çiğ et… kadın ve kız…
erkek ve kadın köle… keçi ve koyun… kümes hayvanı ve domuz… fil,
büyük baş hayvan, at ve kısrak… arazi ve mülk kabul etmekten
kaçınır.</p>
<p>Tefekküre çekilmiş Gotama ayak işleri yapmaktan… ticaretten…
sahte ölçeklerle, sahte metallerle ve sahte ölçülerle yapılan
ticaretten… rüşvetten, hilekarlıktan ve dolandırıcılıktan
kaçınır.</p>
<p>Tefekküre çekilmiş Gotama yaralamaktan, öldürmekten,
hapsetmekten, yol kesip hırsızlık yapmaktan, yağmadan ve şiddetten
kaçınır.'</p>
<p>İşte izdeşler, sıradan bir insan Tathāgata'yı överken bunlara
yönelik konuşur.</p>
<h2>Erdem Üzerine Orta Uzunluktaki Bölüm <span class=
'add'>(Majjhimasīla)</span></h2>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen tohum ve
bitkilere zarar verme alışkanlığını sürdürür. Bunların içinde
kökten, gövdeden, çelikten ve eklem yerinden aşılanarak
yetiştirilen ve tohumdan yetiştirilen bitkiler vardır. Tefekküre
çekilmiş Gotama tohumlara ve buna benzer bitkilerin yaşamına zarar
vermekten kaçınır.' İşte izdeşler, sıradan bir insan Tathāgata'yı
överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yiyecek ve mal
depolama alışkanlığını sürdürür. Buna içecek, giyecek, esans ve ev
eşyası istiflemek dahildir. Tefekküre çekilmiş Gotama yiyecek ve
mal depolamaktan kaçınır.' İşte izdeşler, sıradan bir insan
Tathāgata'yı överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gösteri izleme
alışkanlığını sürdürür. Bunların içinde dans, şarkı söyleme, müzik,
gösteri, hikaye anlatıcılığı; el çırpma, zil ve davul; güzellik
yarışmaları, akrobasi, ceset işçileri tarafından yapılan kemik
yıkama gösterileri; fil, at, manda, öküz, keçi, koç, horoz,
bıldırcın dövüşü; sopa ile dövüş, boks, güreş; savaş oyunları,
askeri geçit törenleri ve askeri içtima gibi gösteriler vardır.
Tefekküre çekilmiş Gotama bu gibi gösterileri izlemekten kaçınır.'
İşte izdeşler, sıradan bir insan Tathāgata'yı överken bunlara
yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen ihmalkarlığa
sebep olan kumar oynama alışkanlığını sürdürür. Bunların içinde
sekiz veya on sıralı dama, açık havada oynanan dama, seksek,
mikado, masa oyunları, çelik çomak, kibrit çöpü çekme, zar atma,
yaprak flütü çalma, takla atma, hecelerden kelime tahmin etme,
düşünce okuma, müzik aletlerini taklit etme, oyuncak sabanla,
oyuncak yel değirmeniyle, oyuncak ölçü aletiyle, oyuncak at
arabasıyla, oyuncak yayla oynama gibi dikkat dağıtan oyunlar
vardır. Tefekküre çekilmiş Gotama bu tür kumar oyunlarından
kaçınır.' İşte izdeşler, sıradan bir insan Tathāgata'yı överken
bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yüksek ve lüks
yataklarda yatma alışkanlığını sürdürür. Bunların içinde kanepeler,
koltuklar, yün örtüler — uzun tüylü, çok renkli, beyaz, çiçek ve
hayvan işlemeli, kapitone, çift veya tek püsküllü — mücevher
işlemeli ipek örtüler, ipek çarşaflar, yün halılar, fil, at veya at
arabası için yapılmış halılar, antilop derisinden halılar, baş için
geyik derisinden gölgeliği ve ayaklar için kırmızı yastığı olan
koltuklar vardır. Tefekküre çekilmiş Gotama bunlara benzer yüksek
ve lüks yatakları kullanmaktan kaçınır.' İşte izdeşler, sıradan bir
insan Tathāgata'yı överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen kendilerini
süsleme ve güzelleştirme alışkanlığını sürdürür. Bunların içinde
bedeni kremle ovma, yağ ile masaj, parfümlü suda yıkanma; ayna,
merhem, çiçekli taç ya da kolye, parfüm, krem, yüz pudrası,
fondöten, bilezik, saç bandı, süslü baston, süslü su matarası,
kılıç, süslü şemsiye, süslü terlik, türban, mücevher, yak
kuyruğundan yapılan fırça, püsküllü beyaz cübbe gibi koku, kozmetik
ve güzellik malzemesi kullanma vardır. Tefekküre çekilmiş Gotama bu
tür süs ve güzellik malzemesi kullanmaktan kaçınır.' İşte izdeşler,
sıradan bir insan Tathāgata'yı överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen basit konular
hakkında boş konuşma alışkanlığını sürdürür. Bunların içinde
krallar, hırsızlar ve devlet erkanı hakkında; ordular, tehditler ve
savaşlar hakkında; yiyecek, içecek, giyim ve mobilya hakkında; süs
bitkileri ve esanslar hakkında; akrabalar, arabalar, köyler,
kasabalar, şehirler ve ülkeler hakkında; kadınlar ve kahramanlar
hakkında konuşmalar, sıradan ya da derin konuşmalar, ölmüş kişiler
ile ilgili konuşmalar, çeşitli konuşmalar, dünyanın ve denizlerin
oluşumuyla ilgili konuşmalar ve şu ya da bu yerde yeniden doğumun
var olup olmadığı üzerine tartışmalar vardır. Tefekküre çekilmiş
Gotama bunlara benzer basit konularda boş konuşmaktan kaçınır.'
İşte izdeşler, sıradan bir insan Tathāgata'yı överken bunlara
yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen tartışmaya
girme alışkanlığını sürdürür. "Bu öğretiyi ve disiplini sen
anlamıyorsun. Bu öğreti ve disiplini ben anlıyorum. Bu öğreti ve
disiplini anladığını nasıl söyleyebiliyorsun? Sen yanlış
uyguluyorsun! Ben doğru uyguluyorum! Ben düzenli çalışıyorum. Sen
düzenli çalışmıyorsun. İlk söylenmesi gerekeni en son söylüyorsun.
En son söylenmesi gerekeni ilk söylüyorsun. Üzerine bu kadar uzun
düşündüğün şey çoktan çürütüldü. Senin öğretin yıkıldı. Sen
kaybettin. Öğretini kurtarmayı ya da yapabilirsen kendini bu zor
durumdan çıkarmayı dene!" gibi cümlelerle tartışırlar. Tefekküre
çekilmiş Gotama bunlara benzer tartışma içeren konuşmalardan
kaçınır.' İşte izdeşler, sıradan bir insan Tathāgata'yı överken
bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen mesaj taşıma
ve ayak işleri yapma alışkanlığını sürdürür. Bunların içinde
krallar, devlet bakanları, soylular, brahmin rahipleri, ev
sahipleri veya genç prensler için "Buraya git, oraya git! Bunu
oraya götür, onu buraya getir!" gibi mesajları taşımak ve bu
kişilerin ayak işlerini yapmak vardır. Tefekküre çekilmiş Gotama bu
gibi ayak işlerinden kaçınır.' İşte izdeşler, sıradan bir insan
Tathāgata'yı överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen entrika
çevirme, yaltaklanma, ima etme, aşağılama ve kar elde etmek için
mal, mülk vadetme alışkanlığını sürdürür. Tefekküre çekilmiş Gotama
bunlara benzer aldatma ve akıl çelme işlerinden kaçınır.'</p>
<p>İşte izdeşler, sıradan bir insan Tathāgata'yı överken bunlara
yönelik konuşur.</p>
<h2>Erdem Üzerine Uzun Bölüm <span class=
'add'>(Mahāsīla)</span></h2>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzı içeren "bayağı" yöntemlerle geçimini kazanır. Bunlar arasında
şu yöntemler vardır: uzuvlardaki işaretleri okumak <span class=
'add'>(avuç içi okuma gibi)</span>, kehanette bulunmak, gökyüzü ile
ilgili olayları yorumlamak <span class='add'>(yıldız kayması,
kuyruklu yıldız gibi)</span>, rüya yorumlamak, bedenin şeklinden
yorumlar oluşturmak <span class='add'>(frenoloji gibi)</span>,
farelerin kemirdiği kumaşta oluşan işaretleri okumak, ateşe adak
sunmak, kepçe adakları sunmak, buğday kabuğu, pirinç unu, pirinç
tanesi, sade yağ ve yağ adağı sunmak, ağızdan adak sunmak, kan
akıtarak tanrılara kurban sunmak, el falı bakmak, arazinin
elverişliliğine dair falcılık yapmak, büyü kullanarak iblisleri
mezarlığa yerleştirmek, ruhlar için büyü yapmak, toprağa büyü
yapmak <span class='add'>(suyu ya da değerli taşları
kutsamak)</span>, yılan ısırığını tedavi etmek ve yılanlara büyü
yapmak, panzehir veya zehir üretmek, akrep ve sıçan ısırığını
tedavi etmek, kuş ve karga seslerini yorumlamak, yaşam süresiyle
ilgili kehanette bulunmak, korunma için mantralar okumak, vahşi
hayvan seslerini veya davranışlarını alamet olarak kabul edip
yorumlamak, burç falı bakmak. Tefekküre çekilmiş Gotama bunlara
benzer "bayağı" yöntemler barındıran yanlış bir yaşam tarzından
kaçınır.' İşte izdeşler, sıradan bir insan Tathāgata'yı överken
bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzına sebep olan "bayağı" yöntemlerle geçimini kazanır. Bunlar
arasında şu yöntemler vardır: taşlar, eşyalar, giysiler, kılıçlar,
oklar, yaylar ve diğer silahların niteliklerine göre; kadınlar,
erkekler, çocuklar, erkek ve kadın kölelerin niteliklerine göre;
filler, atlar, mandalar, boğalar, inekler, keçiler, koçlar, kümes
hayvanları, bıldırcınlar, kertenkeleler, tavşanlar, kaplumbağalar
ve diğer hayvanların niteliklerine göre sahiplerine şans ya da
şanssızlık getirdiklerini yorumlamak. Tefekküre çekilmiş Gotama
bunlara benzer "bayağı" yöntemler barındıran yanlış bir yaşam
tarzından kaçınır.' İşte izdeşler, sıradan bir insan Tathāgata'yı
överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gelecekle
ilgili tahminlerde bulunmak gibi yanlış hayat tarzına sebep olan
"bayağı" yöntemlerle geçimini kazanır. Bunlar arasında şu gibi
tahmin yöntemleri vardır: "Kral ilerlemeye başlayacak, kral
ilerlemeyecek. Bizim kralımız saldıracak, onların kralı geri
çekilecek. Onların kralı saldıracak, bizim kralımız geri çekilecek.
Bizim kralımız için zafer, onların kralı için yenilgi olacak.
Onların kralı için zafer, bizim kralımız için yenilgi olacak.
Böylece birisi için zafer, diğeri için bozgun olacak." Tefekküre
çekilmiş Gotama bunlara benzer "bayağı" yöntemler barındıran yanlış
bir yaşam tarzından kaçınır.' İşte izdeşler, sıradan bir insan
Tathāgata'yı överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gelecekle
ilgili tahminlerde bulunmak gibi yanlış hayat tarzına sebep olan
"bayağı" yöntemlerle geçimini kazanır. Bunlar arasında şu gibi
tahmin yöntemleri vardır: "Ay, Güneş veya takımyıldız tutulması
olacak. Güneş ve Ay avantaj getirecek veya avantaj getirmeyecek.
Takımyıldızları avantaj getirecek veya avantaj getirmeyecek. Meteor
yağmuru gerçekleşecek. Ufuk çizgisinde bir ışık parlayacak. Deprem
olacak. Gök gürültüsü olacak. Güneş, Ay ve takımyıldızlarının
doğuşu, batışı, kararması veya parlaması gerçekleşecek. Güneş, Ay
ve takımyıldızı hareketlerinin şöyle bir etkisi olacak." Tefekküre
çekilmiş Gotama bunlara benzer "bayağı" yöntemler barındıran yanlış
bir yaşam tarzından kaçınır.' İşte izdeşler, sıradan bir insan
Tathāgata'yı överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen gelecekle
ilgili tahminlerde bulunmak gibi yanlış hayat tarzına sebep olan
"bayağı" yöntemlerle geçimini kazanır. Bunlar arasında şu gibi
tahmin yöntemleri vardır: "Bol yağmur yağacak, kuraklık olacak.
Bolluk olacak, kıtlık olacak. Huzur ve güvenlik olacak, tehlike
olacak. Hastalık olacak, hastalık sonlanacak. Ayrıca yaşamlarını
muhasebe, hesap yapma, tahmin yapma, şiir yazma ya da hazza odaklı
sanatlar ve kozmoloji ile kazanmak gibi geçim yöntemleri de
vardır." Tefekküre çekilmiş Gotama bunlara benzer "bayağı"
yöntemler barındıran yanlış bir yaşam tarzından kaçınır.' İşte
izdeşler, sıradan bir insan Tathāgata'yı överken bunlara yönelik
konuşur.</p>
<p>'Ya da bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzına sebep olan "bayağı" yöntemlerle geçimini kazanır. Bunlar
arasında şu yöntemler vardır: evlilik için uğurlu bir tarih
belirlemek <span class='add'>(gelinin eve geleceği ve evden
ayrılacağı tarihleri, nişan ve boşanma için uygun
tarihleri)</span>, düğünde pirincin içeri ya da dışarı doğru
atılmasına karar vermek, borçları geri toplamak için tarih
belirlemek, yatırım yapmak ve kredi vermek için tarih belirlemek,
şans büyüsü yapmak, düşük yapan kadınların hasar görmüş
ceninlerinin tedavisini yapmak, büyü kullanarak bir kişinin dilini
bağlamak, çenesini felç etmek, ellerinin kontrolünü kaybetmesine
veya sağır kalmasına sebep olmak, aynaya, genç bir kıza ya da bir
tanrıya sorular sorarak kehanette bulunmak, güneşe tapınmak, Büyük
Brahmā'ya tapınmak, ağızdan ateş püskürtmek ve şans tanrıçasını
<span class='add'>(Siri)</span> çağırmak. Tefekküre çekilmiş Gotama
bunlara benzer "bayağı" yöntemler barındıran yanlış bir yaşam
tarzından kaçınır.' İşte izdeşler, sıradan bir insan Tathāgata'yı
överken bunlara yönelik konuşur.</p>
<p>'Bazı keşiş ve brahminler inançlı insanlar tarafından
kendilerine yetecek kadar yiyecek sunulmasına rağmen yanlış hayat
tarzına sebep olan "bayağı" yöntemlerle geçimini kazanmaya çalışır.
Bunlar arasında şu yöntemler vardır: iyilik karşılığında tanrılara
hediyeler vadetmek ve bu vaatleri yerine getirmek, şeytan ve
cinlerin varlığıyla ilgilenmek, toprak evlerde büyü okumak, cinsel
gücü artırmak veya iktidarsızlığa sebep olmak, ev inşaatının
yapılabilmesi için arsada ritüel yapmak, evin inşa edileceği arsayı
kutsamak, ayinlerde ağız ve bedeni yıkamak, ateşe kurban adamak;
kusturucu ilaç, müshil, ağızdan müshil, anüsten müshil, kafa derisi
için krem uygulamak; kulak için yağ, göz damlası, burundan tedavi,
merhem ve anti-merhem tedavisi uygulamak; göz ameliyatı yapmak,
genel ameliyat yapmak, çocuklara tedavi uygulamak, kök bitkilerden
elde edilen ilaçları kullanmak ve şifalı ot sarmak. Tefekküre
çekilmiş Gotama bunlara benzer "bayağı" yöntemler barındıran yanlış
bir yaşam tarzından kaçınır.' İşte izdeşler, sıradan bir insan
Tathāgata'yı överken bunlara yönelik konuşur.</p>
<p>Sıradan insanın Tathāgata'yı överken kullanacağı sözler küçük
meseleler, sıradan konular ve erdem konusundaki ayrıntılar üzerine
olacaktır.</p>
<h2>Görüşler <span class=
'add'>(Diṭṭhi<strong>)</strong></span></h2>
<p>İzdeşler! Bir de bu görüşlerin ötesinde Tathāgata'nın içgörü ile
kavradığı ve bildirdiği, derin, görmesi zor, kavraması zor, huzura
ve arınmaya ulaştıran, yüce, mantığın ötesinde, incelikli, güç fark
edilen, sadece anlayışa ulaşanlar tarafından kavranabilen olgular
<span class='add'>(dhammalar)</span> vardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur. Peki bu olgular <span class='add'>(dhammalar)</span>
nelerdir?</p>
<h3>Geçmişle İlgili Teori Üretenler <span class=
'add'>(Pubbantakappikā)</span></h3>
<p>Geçmiş üzerine teoriler üreten, geçmiş üzerine köklü fikirlere
sahip, geçmiş üzerine farklı teorileri on sekiz gerekçe ile
temellendiren bazı keşiş ve brahminler vardır. Peki geçmiş üzerine
teoriler üreten, geçmiş üzerine köklü fikirlere sahip bu saygıdeğer
keşiş ve brahminler ne sebeple ve neyi referans alarak geçmişe dair
bu on sekiz görüşü oluşturuyor, bunları onaylıyor?</p>
<h4>Sonsuzluk Fikri <span class='add'>(Sassatavāda)</span></h4>
<p>Sonsuzluk fikrini öne süren, sonsuz bir benlik ve evren fikrine
dört gerekçeyle bağlı olan tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler ne
sebeple ve neyi referans alarak geçmişe dair bu dört görüşü öne
sürüyor, bunları onaylıyor?</p>
<p>1. Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaşır ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı anımsar. Bir başka ifadeyle bir doğum, iki doğum, üç doğum,
beş, on, yirmi, otuz, kırk, elli, yüz, bin, yüz bin doğumu anımsar:
'Orada ismim şuydu, şu klana dahildim, şöyle görünüyordum. Şunlarla
beslenirdim, haz ve acıya dair deneyimlerim şöyleydi, yaşamım şöyle
son buldu. Orada öldüğümde burada yeniden doğdum.' Böylece birçok
geçmiş hayatını tarzları ve detaylarıyla anımsar.</p>
<p>Bu kişi şöyle söyler: 'Benlik ve evren sonsuzdur; sonuçsuz bir
döngü içerisinde, bir dağın zirvesi gibi sabit, bir sütun gibi
sağlam. Varlıklar geçiş yapabilse de bir hayattan diğerine hareket
edebilse de ölüp yeniden doğsa da benlik ve evren sonsuzluk gibi
sabit kalıyor. Bu neden böyle? Çünkü ben şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaştım ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı tarzları ve detaylarıyla anımsadım. Bu sayede benlik ve
evrenin nasıl sonsuz olduğunu, sonuçsuz bir döngü içerisinde, bir
dağın zirvesi gibi sabit, bir sütun gibi sağlam olduğunu anladım.
Varlıklar geçiş yapabilse de bir hayattan diğerine hareket edebilse
de ölüp yeniden doğsa da benlik ve evren sonsuzluk gibi sabit
kalıyor.'</p>
<p>Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ilk
gerekçe budur.</p>
<p>2. Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaşır ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı anımsar. Bir başka ifadeyle kozmik büzülme ve genleşmeden
oluşan bir evren hayatı, kozmik büzülme ve genleşmeden oluşan iki
evren hayatı, üç, dört, beş, altı, yedi, sekiz, dokuz, on evren
hayatı…</p>
<p>Bu kişi şöyle söyler: 'Benlik ve evren sonsuzdur; sonuçsuz bir
döngü içerisinde, bir dağın zirvesi gibi sabit, bir sütun gibi
sağlam. Varlıklar geçiş yapabilse de bir hayattan diğerine hareket
edebilse de ölüp yeniden doğsa da benlik ve evren sonsuzluk gibi
sabit kalıyor. Bu niye böyle? Çünkü ben şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaştım ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı tarzları ve detaylarıyla anımsadım. Bu sayede benlik ve
evrenin nasıl sonsuz olduğunu, sonuçsuz bir döngü içerisinde, bir
dağın zirvesi gibi sabit, bir sütun gibi sağlam olduğunu anladım.
Varlıklar geçiş yapabilse de bir hayattan diğerine hareket edebilse
de ölüp yeniden doğsa da benlik ve evren sonsuzluk gibi sabit
kalıyor.'</p>
<p>Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ikinci
gerekçe budur.</p>
<p>3. Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaşır ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı anımsar. Bir başka ifadeyle kozmik büzülme ve genleşmeden
oluşan on evren hayatı, kozmik büzülme ve genleşmeden oluşan yirmi
evren hayatı, otuz, kırk evren hayatı…</p>
<p>Bu kişi şöyle söyler: 'Benlik ve evren sonsuzdur; sonuçsuz bir
döngü içerisinde, bir dağın zirvesi gibi sabit, bir sütun gibi
sağlam. Varlıklar geçiş yapabilse de bir hayattan diğerine hareket
edebilse de ölüp yeniden doğsa da benlik ve evren sonsuzluk gibi
sabit kalıyor. Bu neden böyle? Çünkü ben şevkle, çabayla,
kararlılıkla, özenle, keskin dikkatle öyle yüksek bir zihinsel
konsantrasyon haline ulaştım ki böylece konsantre olmuş, arınmış,
berrak, lekesiz ve kusurlardan özgürleşmiş bu zihinle birçok geçmiş
hayatı tarzları ve detaylarıyla anımsadım. Bu sayede benlik ve
evrenin nasıl sonsuz olduğunu, sonuçsuz bir döngü içerisinde, bir
dağın zirvesi gibi sabit, bir sütun gibi sağlam olduğunu anladım.
Varlıklar geçiş yapabilse de bir hayattan diğerine hareket edebilse
de ölüp yeniden doğsa da benlik ve evren sonsuzluk gibi sabit
kalıyor.'</p>
<p>Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu üçüncü
gerekçe budur.</p>
<p>4. Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: 'Benlik ve evren
sonsuzdur; sonuçsuz bir döngü içerisinde, bir dağın zirvesi gibi
sabit, bir sütun gibi sağlam. Varlıklar geçiş yapabilse de bir
hayattan diğerine hareket edebilse de ölüp yeniden doğsa da benlik
ve evren sonsuzluk gibi sabit kalıyor.'</p>
<p>Sonsuzluk fikrini öne süren, sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu dördüncü
gerekçe budur.</p>
<p>İzdeşler! İşte bunlar sonsuzluk fikrini öne süren, sonsuz bir
benlik ve evren fikrine dört gerekçeyle bağlı olan tefekküre
çekilmiş bazı keşiş ve brahminlerin kullandığı dört temel görüştür.
Sonsuzluk fikrini öne süren ve sonsuz bir benlik ve evren fikrini
savunan keşiş ve brahminler fikirlerini sadece bu dört görüşten
birine ya da diğerine dayandırır. Bunların dışında başka bir şeye
dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için de kendi içerisinde mükemmel huzuru <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu, sonlanmasını, baştan
çıkarıcılığını, asla tatmin edilemeyeceğini görüyor ve bunlardan
özgürleşmenin yolunu biliyor. Tutunmayı bırakarak ve hisleri
beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>Kısmi Sonsuzluk Fikri <span class=
'add'>(Ekaccasassatavāda)</span></h4>
<p>İzdeşler! Bazı şeylerin sonsuz olduğu ve bazı şeylerin sonsuz
olmadığı fikrini öne süren, kısmen sonsuz bir benlik ve evren
fikrine dört gerekçeyle bağlı olan tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler geçmişe
dair görüşlerini hangi dört gerekçeye dayandırıyor, neyi referans
alıyor?</p>
<p>1. Çok uzun bir süre geçtiğinde önünde sonunda bir zaman gelir,
bu evren çöker. Evren çöküş evresindeyken varlıklar genellikle Işık
Saçan Tanrılar boyutlarına yönelir. Ulaştıkları yüksek zihin
halleri sebebiyle bu boyutlarda doğarlar, neşe ile beslenirler,
bedenleri ışık saçar, havada yol alabilirler ve güzelliklerini uzun
süre koruyarak yaşarlar. Burada çok uzun süre geçtiğinde önünde
sonunda bir zaman gelir, evren yeniden genleşir. Evren genleşirken
boş bir Brahmā boyutu ortaya çıkar. Ardından belli bir varlık ya
yaşamının sonlanması ya da erdeminin tükenmesi sebebiyle ona eşlik
eden Işık Saçan Tanrıların arasından ayrılarak bu boş Brahmā
boyutuna iner. Ulaştığı yüksek zihin hali sebebiyle bu boyutta
doğar, neşe ile beslenir, bedeni ışık saçar, havada yol alabilir ve
güzelliğini uzun süre koruyarak yaşar.</p>
<p>Burada uzun süre yalnız kaldıktan sonra memnuniyetsizlik ve
üzüntü duyar: 'Keşke diğer varlıklar da bu dünyaya gelseler!' diye
düşünür.</p>
<p>Ardından diğer varlıklar ya yaşamlarının sonlanması ya da
erdemlerinin tükenmesi sebebiyle Işık Saçan Tanrıların arasından
Brahmā boyutuna, bu varlığın yanına inerler. Ulaştıkları yüksek
zihin halleri sebebiyle bu boyutta doğarlar, neşe ile beslenirler,
bedenleri ışık saçar, havada yol alabilirler ve güzelliklerini uzun
süre koruyarak yaşarlar.</p>
<p>Ardından buraya inen ilk varlıkta şöyle bir düşünce doğar: 'Ben
Tanrı'yım <span class='add'>(Brahmā)</span>, Kadiri Mutlak
Tanrı'yım <span class='add'>(Büyük Brahmā)</span>, Fatih,
Fethedilemeyen, Her Şeyi Gören, Her Şeye Gücü Yeten, Her Şeyin
Yöneticisi, Yapan, Yaratan, En Yüksek Mevkideki, Atayan ve Yöneten,
Var Olmuş ve Var Olacak Her Şeyin Yaratıcısı. Bu varlıklar benim
tarafımdan yaratıldı. Niye böyle? Bende önce şu düşünce oluştu:
"Keşke diğer varlıklar da bu dünyaya gelseler!" Böylece benim
iradem bu varlıkları bu dünyaya getirdi.'</p>
<p>Sonradan bu boyuta doğan varlıklarda şöyle bir düşünce hakim
olur: 'Bu, Tanrı <span class='add'>(Brahmā)</span>… Var Olmuş ve
Var Olacak Her Şeyin Yaratıcısı. Bizler bu Tanrı <span class=
'add'>(Brahmā)</span> tarafından yaratıldık. Neden böyle? O bizden
önce burada vardı, biz ondan sonra bu dünyaya geldik.' Burada
yeniden oluş yaşayan ilk varlık daha uzun bir yaşama, daha eşsiz
bir güzelliğe ve daha yüksek bir etkiye sahipken sonradan doğanlar
daha kısa bir hayata, daha kusurlu bir güzelliğe ve daha düşük bir
etkiye sahip olurlar.</p>
<p>Şimdi izdeşler, şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bir zihinle tek bir geçmiş
hayatı anımsar ancak bunun öncesine dair hiçbir şey anımsamaz.
Şöyle söyler: 'Bizler Tanrı <span class='add'>(Brahmā)</span>,
Kadiri Mutlak Tanrı <span class='add'>(Büyük Brahmā)</span>, Fatih,
Fethedilemeyen, Her Şeyi Gören, Her Şeye Gücü Yeten, Her Şeyin
Yöneticisi, Yapan, Yaratan, En Yüksek Mevkideki, Atayan ve Yöneten,
Var Olmuş ve Var Olacak Her Şeyin Yaratıcısı tarafından yaratıldık.
O sabittir, kalıcıdır, sonsuzdur, değişime tabi değildir ve sonsuza
dek böyle kalır. Ancak onun tarafından yaratılan bizler sabit
olamayan, geçiciliğe tabi, kısa yaşam süresi olan, alt boyutlara
düşebilen varlıklar olarak bu dünyaya geldik.'</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ilk
gerekçe budur.</p>
<p>2. İzdeşler! Eğlence ve oyun sebebiyle yozlaşmış tanrılar
<span class='add'>(devalar)</span> vardır. Kahkaha ve oyunun hazzı
içerisinde çok uzun zaman geçirirler. Kahkaha ve oyunun hazzı
içerisinde çok uzun zaman geçirdikleri için farkındalıkları bulanık
hale gelir. Bulanık farkındalık sebebiyle diğer tanrıların eşlik
ettiği bu boyuttan alt boyutlara düşerler.</p>
<p>Şimdi izdeşler, şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bu zihinle tek bir geçmiş
hayatı anımsar ancak bunun öncesine dair hiçbir şey anımsamaz.
Şöyle söyler: 'Eğlence ve oyun sebebiyle yozlaşmamış tanrılar
<span class='add'>(devalar)</span> kahkaha ve oyunun hazzı
içerisinde çok uzun zaman geçirmezler. Kahkaha ve oyunun hazzı
içerisinde çok uzun zaman geçirmedikleri için farkındalıkları
bulanık hale gelmez. Berrak farkındalıkları sebebiyle diğer
tanrıların eşlik ettiği boyuttan aşağı boyutlara düşmezler. Onlar
sabittir, kalıcıdır, sonsuzdur, değişime tabi değildir ve sonsuza
dek böyle kalırlar. Ancak eğlence ve oyun tarafından ele geçirilen
bizler kahkaha ve oyunun hazzı içerisinde çok uzun zaman geçirdik.
Kahkaha ve oyunun hazzıyla çok uzun zaman geçirdiğimiz için
farkındalığımız bulanık hale geldi. Bulanık farkındalık sebebiyle
diğerlerinin eşlik ettiği boyuttan alt boyuta düştük ve sabit
olamayan, geçiciliğe tabi, kısa yaşam süresi olan, alt boyutlara
düşebilen varlıklar olarak bu dünyaya geldik.'</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu ikinci
gerekçe budur.</p>
<p>3. İzdeşler! Zihinlerindeki düşmanlık sebebiyle yozlaşmış
tanrılar <span class='add'>(devalar)</span> vardır. Birbirlerine
gözlerini dikip bakarak kıskançlık ve öfke içerisinde çok uzun
zaman geçirirler. Birbirlerine bakarak çok uzun zaman geçirdikleri
için zihinleri birbirlerine karşı kötücül hale gelir. Zihinleri
birbirlerine karşı kötülük beslediği için bedensel ve zihinsel
olarak yorulurlar. Diğer tanrıların eşlik ettiği bu boyuttan alt
boyutlara düşerler.</p>
<p>Şimdi izdeşler, şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bu zihinle tek bir geçmiş
hayatı anımsar ancak bunun öncesine dair hiçbir şey anımsamaz.
Şöyle söyler: 'Zihinleri yozlaşmamış saygıdeğer tanrılar
<span class='add'>(devalar)</span> birbirlerine gözlerini dikip
bakarak kıskançlık ve öfke içerisinde çok uzun zaman geçirmezler.
Birbirlerine bakarak çok uzun zaman geçirmedikleri için zihinleri
birbirlerine karşı kötücül hale gelmez. Zihinleri birbirlerine
karşı kötülük beslemediği için bedensel ve zihinsel olarak
yorulmazlar. Onlara eşlik eden tanrıların olduğu bu boyuttan
düşmezler. Onlar sabittir, kalıcıdır, sonsuzdur, değişime tabi
değildir ve sonsuza dek böyle kalırlar. Ancak zihinleri bozulmuş
olan bizler birbirimize gözlerimizi dikerek çok uzun zaman
geçirdik. Birbirimize bakarak çok uzun zaman geçirdiğimiz için
zihinlerimiz birbirine karşı kötücül hale geldi. Zihinlerimiz
birbirine karşı kötülük beslediği için bedensel ve zihinsel olarak
yorulduk. Diğer tanrıların eşlik ettiği bu boyuttan düştük ve sabit
olamayan, geçiciliğe tabi, kısa yaşam süresi olan, alt boyutlara
düşebilen varlıklar olarak bu dünyaya geldik.'</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu üçüncü
gerekçe budur.</p>
<p>4. Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: '"Göz, kulak, burun, dil
ve beden" diye isimlendirilen şeyler benliğin sabit ve sonsuz
olmayan, geçiciliğe ve değişime tabi kısımlarıdır. "Zihin ya da
zeka ya da bilinç" diye isimlendirilen şey ise benliğin sabit,
kalıcı, sonsuz, değişime tabi olmayan ve değişmeden sonsuza dek
aynı kalan kısmıdır.'</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz bir benlik ve evren fikrini
savunan tefekküre çekilmiş keşiş ve brahminlerin sunduğu dördüncü
gerekçe budur.</p>
<p>İzdeşler! İşte bunlar bazı şeylerin sonsuz olduğu ve bazı
şeylerin sonsuz olmadığı fikrini öne süren, kısmen sonsuz bir
benlik ve evren fikrini savunan bazı keşiş ve brahminlerin
kullandığı dört temel görüştür. Bazı şeylerin sonsuz olduğu ve bazı
şeylerin sonsuz olmadığı fikrini öne süren, kısmen sonsuz bir
benlik ve evren fikrini savunan keşiş ve brahminler fikirlerini
sadece bu dört görüşten birine ya da diğerine dayandırır. Bunların
dışında başka bir şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor
ve tutunmadığı için kendi içinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>Sınırları Olan ya da Sınırları Olmayan Bir Evren Fikri
<span class='add'>(Antānantavāda)</span></h4>
<p>İzdeşler! Sınırlılık ve sınırsızlık fikrini öne süren, sınırları
olan ya da sınırları olmayan bir evren fikrine dört gerekçeyle
bağlı olan bazı tefekküre çekilmiş keşiş ve brahminler vardır. Peki
bu saygıdeğer keşiş ve brahminler ne sebeple ve neyi referans
alarak geçmişe dair bu dört görüşü öne sürüyor, bunları
onaylıyor?</p>
<p>1. Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkate sahip bu zihinle yüksek bir
konsantrasyon haline ulaşır ve meditasyonda 'evrenin sınırları var'
algısı ile temasta kalır. Şöyle ifade eder: 'Bu evren sınırlı,
etrafını kuşatan sınırlara sahip. Niye böyle? Çünkü ben ulaştığım
yüksek konsantrasyon sayesinde "evrenin sınırları var" algısı ile
temas ettim. Bu sayede evrenin sınırlı olduğunu, etrafını
çevreleyen sınırlara sahip olduğunu biliyorum.'</p>
<p>Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu ilk gerekçe
budur.</p>
<p>2. Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkate sahip bu zihinle yüksek bir
konsantrasyon haline ulaşır ve meditasyonda 'evrenin sınırları yok'
algısı ile temasta kalır. Şöyle ifade eder: 'Bu evren sınırlı
değil, etrafını çevreleyen sınırlara sahip değil. Niye böyle? Çünkü
ben ulaştığım yüksek konsantrasyon sayesinde "evrenin sınırları
yok" algısı ile temasta kaldım. Bu sayede evrenin sınırlı
olmadığını, etrafını çevreleyen sınırlara sahip olmadığını
biliyorum.'</p>
<p>Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu ikinci gerekçe
budur.</p>
<p>3. Tefekküre çekilmiş bir keşiş ya da brahmin şevkle, çabayla,
kararlılıkla, özenle, keskin dikkate sahip zihinle yüksek
konsantrasyon haline ulaşır ve meditasyonda 'evrenin yukarıda ve
aşağıda sınırları olduğu, dört yanda ise sınırları olmadığı' algısı
ile temasta kalır. Şöyle ifade eder: 'Bu evren hem sınırlı hem de
sınırlı değil. Evrenin sınırları olduğunu, sınırlarla çevrildiğini
söyleyen keşiş ve brahminlerin bu görüşü hatalı. Evrenin sınırları
olmadığını, sınırlarla çevrili olmadığını söyleyen keşiş ve
brahminlerin de bu görüşü hatalı. Bu evren hem sınırlı hem de
sınırlı değil. Neden böyle? Çünkü ben ulaştığım yüksek
konsantrasyon sayesinde "evrenin yukarıda ve aşağıda sınırları
olduğu ancak dört yanda sınırları olmadığı" algısı ile temasta
kaldım. Bu sayede evrenin hem sınırlı olduğunu hem de sınırlı
olmadığını biliyorum.'</p>
<p>Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu üçüncü gerekçe
budur.</p>
<p>4. Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: 'Evren ne sınırlı ne de
sınırsız. Evrenin sınırları olduğunu, sınırlarla çevrildiğini
söyleyen keşiş ve brahminlerin bu görüşü hatalı. Evrenin sınırları
olmadığını, sınırlarla çevrili olmadığını söyleyen keşiş ve
brahminlerin de bu görüşü hatalı. Evrenin hem sınırları olduğunu
hem de sınırları olmadığını söyleyen keşiş ve brahminlerin de bu
görüşü hatalı. Bu evren ne sınırlı ne de sınırsızdır.'</p>
<p>Evrenin sınırları olduğu ya da olmadığı fikrini savunan
tefekküre çekilmiş keşiş ve brahminlerin sunduğu dördüncü gerekçe
budur.</p>
<p>İzdeşler! İşte bunlar sınırlılık ve sınırsızlık fikrini öne
süren, sınırları olan ya da sınırları olmayan bir evren fikrine
dört gerekçeyle bağlı olan keşiş ve brahminlerin kullandığı dört
temel görüştür. Sınırlılık ya da sınırsızlık konusunda sınırları
olan bir evren ya da sınırlarla çevrili olmayan bir evren fikrini
savunan keşiş ve brahminler fikirlerini sadece bu dört görüşten
birine ya da diğerine dayandırır. Bunların dışında başka bir şeye
dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor
ve tutunmadığı için kendi içinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>Sözleri Çarpıtma, Eğip Bükme <span class=
'add'>(Amarāvikkhepavāda)</span></h4>
<p>İzdeşler! Soru sorulduğunda sözleri çarpıtmaya ya da eğip
bükmeye dört gerekçeyle başvuran tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler hangi
sebeple ve neyi referans alarak bu dört gerekçeyi sözleri çarpıtmak
ya da eğip bükmek için kullanıyorlar?</p>
<p>1. Tefekküre çekilmiş bir keşiş ya da brahminin olanı olduğu
gibi göremediği için 'Bu ehil olan, bu ehil olmayan.' diye ayrım
yapamadığı durumlar vardır. Bu kişi şöyle düşünür: '"Bu ehil olan,
bu ehil olmayan." diye ayrım yapamıyorum. "Bu ehil olandır, bu ehil
olmayandır." ayrımını yapamadığım halde eğer "Bu ehildir ya da bu
ehil değildir." diye ifade edersem bu beni yanlışa götürür. Yanlış
yaparsam ızdırap yaşarım. Izdırap yaratan şey benim için bir engel
oluşturur.' Böylece yanlış yapma korkusu ve yanlıştan hoşlanmama
sebebiyle 'Bu ehil olandır ya da bu ehil olmayandır.' diye ifade
etmez. O ya da bu hakkında soru sorulduğunda sözleri çarpıtmaya,
eğip bükmeye başvurur: 'Böyle olduğunu söylemiyorum. Böyle
olmadığını söylemiyorum. Başka türlü olduğunu söylemiyorum. Bunun
böyle olmadığını ne söylüyorum ne de inkar ediyorum.'</p>
<p>O ya da bu hakkında soru sorulduğunda sözleri çarpıtmaya ya da
eğip bükmeye başvuran bazı keşiş ve brahminlerin sunduğu ilk
gerekçe budur.</p>
<p>2. Tefekküre çekilmiş bir keşiş ya da brahminin olanı olduğu
gibi göremediği için 'Bu ehil olan, bu ehil olmayan.' diye ayrım
yapamadığı durumlar vardır. Bu kişi şöyle düşünür: '"Bu ehil olan,
bu ehil olmayan." diye ayrım yapamıyorum. "Bu ehil olandır, bu ehil
olmayandır." ayrımını yapamadığım halde eğer "Bu ehildir ya da bu
ehil değildir." diye ifade edersem bu bende ya arzu ya tutku ya art
niyet ya da öfkeye yol açar. Bende arzu, tutku, art niyet ya da
öfkeye yol açan her şey tutunmaya dönüşür. Tutunma bende ızdırap
yaratır. Izdırap yaratan şey benim için bir engel oluşturur.'
Böylece tutunmaktan korktuğu ve tutunmaktan hoşlanmadığı için 'Bu
ehil olandır ya da bu ehil olmayandır.' diye ifade etmez. O ya da
bu hakkında soru sorulduğunda sözleri çarpıtmaya, eğip bükmeye
başvurur: 'Böyle olduğunu söylemiyorum. Böyle olmadığını
söylemiyorum. Başka türlü olduğunu söylemiyorum. Bunun böyle
olmadığını ne söylüyorum ne de inkar ediyorum.'</p>
<p>O ya da bu hakkında soru sorulduğunda sözleri çarpıtmaya ya da
eğip bükmeye başvuran bazı keşiş ve brahminlerin sunduğu ikinci
gerekçe budur.</p>
<p>3. Tefekküre çekilmiş bir keşiş ya da brahminin olanı olduğu
gibi göremediği için 'Bu ehil olan, bu ehil olmayan.' diye ayrım
yapamadığı durumlar vardır. Bu kişi şöyle düşünür: 'Olanı
değerlendirerek "Bu ehil olan, bu ehil olmayan." diye ayrım
yapamıyorum. "Bu ehil olandır, bu ehil olmayandır." ayrımını
yapamadığım halde eğer "Bu ehildir ya da bu ehil değildir." diye
ifade edersem şöyle olur: İzdeşler ve brahminler arasında alimler,
zeki insanlar, tartışma ustaları vardır. Saç kılını ikiye bölebilen
nişancılar gibi fırsat yakaladıklarında belli bir mantıksal düşünme
sistemini kullanarak felsefi görüşleri paramparça ederler. Beni
böyle bir durumda çapraz sorgulamaya maruz bıraktıklarında,
sebepleri öğrenmek için baskı uyguladıklarında, eleştirdiklerinde
onlara karşı kendimi koruyamayabilirim. Kendimi koruyamamak ızdırap
yaratır. Izdırap yaratan şey benim için bir engel oluşturur.'
Böylece sorgulanmaktan korktuğu için, sorgulanmaktan hoşlanmadığı
için 'Bu ehil olandır ya da bu ehil olmayandır.' diye ifade etmez.
O ya da bu hakkında soru sorulduğunda sözleri çarpıtmaya, eğip
bükmeye başvurur: 'Böyle olduğunu söylemiyorum. Böyle olmadığını
söylemiyorum. Başka türlü olduğunu söylemiyorum. Bunun böyle
olmadığını ne söylüyorum ne de inkar ediyorum.'</p>
<p>O ya da bu hakkında soru sorulduğunda sözleri çarpıtmaya ya da
eğip bükmeye başvuran bazı keşiş ve brahminlerin sunduğu üçüncü
gerekçe budur.</p>
<p>4. Bazı durumlarda bir keşiş ya da brahmin kavrayışsız ve aşırı
derecede aptal olabilir. Kavrayışsızlıktan ve aşırı derecede
aptallıktan ötürü o ya da bununla ilgili soru sorulduğunda sözleri
çarpıtmaya, eğip bükmeye başvurur. 'Şu soruları bana soracak
olursanız cevaplarını size söyler miydim? Böyle olduğunu
söylemiyorum. Böyle olmadığını söylemiyorum. Başka türlü olduğunu
söylemiyorum. Bunun böyle olmadığını ne söylüyorum ne de inkar
ediyorum.' Aşağıdaki sorulardan herhangi biri sorulduğunda aynı
kaçamak cevaplara ve bitmek tükenmek bilmeyen tereddüt dolu
cümlelere başvurur:</p>
<p>A.</p>
<p>1. Ölümden sonra hayat var mıdır?</p>
<p>2. Ölümden sonra hayat yok mudur?</p>
<p>3. Ölümden sonra hayat hem var hem yok mudur?</p>
<p>4. Ölümden sonra hayat ne var ne yok mudur?</p>
<p>B.</p>
<p>1. Öldüğü an yeniden doğan bir varlık var mıdır?</p>
<p>2. Öldüğü an yeniden doğan hiçbir varlık yok mudur?</p>
<p>3. Öldüğü an yeniden doğan bir varlık hem var hem yok mudur?</p>
<p>4. Öldüğü an yeniden doğan bir varlık ne var ne yok mudur?</p>
<p>C.</p>
<p>1. İyi ve kötü eylemin meyvesi ve sonucu var mıdır?</p>
<p>2. İyi ve kötü eylemin meyvesi ve sonucu yok mudur?</p>
<p>3. İyi ve kötü eylemin meyvesi ve sonucu hem var hem yok
mudur?</p>
<p>4. İyi ve kötü eylemin meyvesi ve sonucu ne var ne yok
mudur?</p>
<p>D.</p>
<p>1. Tathāgata ölümden sonra var olur mu?</p>
<p>2. Tathāgata ölümden sonra var olmaz mı?</p>
<p>3. Tathāgata ölümden sonra hem var olur hem var olmaz mı?</p>
<p>4. Tathāgata ölümden sonra ne var olur ne var olmaz mı?</p>
<p>O ya da bu hakkında soru sorulduğunda sözleri çarpıtmaya ya da
eğip bükmeye başvuran tefekküre çekilmiş bazı keşiş ve brahminlerin
sunduğu dördüncü gerekçe budur.</p>
<p>İzdeşler! İşte bunlar soru sorulduğunda sözleri çarpıtmaya ya da
eğip bükmeye başvuran tefekküre çekilmiş bazı keşiş ve brahminlerin
kullandığı dört temel görüştür. O ya da bu hakkında soru
sorulduğunda sözleri çarpıtmaya ya da eğip bükmeye başvuran keşiş
ve brahminler eylemlerini bu dört gerekçeden birine ya da diğerine
dayandırır. Bunların dışında başka bir şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>Rastlantısal Oluş <span class=
'add'>(Adhiccasamuppannavāda)</span></h4>
<p>İzdeşler! Rastlantısal oluş fikrine bağlı olan, benlik ve
evrenin rastlantısal bir şekilde oluştuğunu iki gerekçeyle savunan
bazı keşiş ve brahminler vardır. Peki rastlantısal oluş fikrine
bağlı olan, benlik ve evrenin rastlantısal oluştuğunu savunan bu
saygıdeğer keşiş ve brahminler ne sebeple bu iki görüşü öne
sürüyorlar, bunları onaylıyorlar?</p>
<p>1. İzdeşler! Algısı Olmayan Tanrılar <span class=
'add'>(devalar)</span> vardır. Ancak algının oluşumuyla birlikte
diğer tanrıların eşlik ettiği bu boyuttan alt boyutlara düşerler.
İzdeşler! Şimdi şöyle bir olasılık var: Bir varlık ona eşlik
edenlerden koparak bu dünyaya gelir. Bu dünyaya gelmesiyle birlikte
ev hayatını terk ederek münzevi yaşama çekilir. Ev hayatından
münzeviliğe çekildiğinde şevkle, çabayla, kararlılıkla, özenle,
keskin dikkate sahip konsantre olmuş bir zihinle algının oluşumunu
anımsar ancak bunun öncesine dair hiçbir şey anımsamaz. Şöyle
söyler: 'Benlik ve evren rastlantısal olarak doğar. Niye böyle?
Çünkü öncesinde ben yoktum, şimdi ise ben varım. Yokluk halinden
oluş haline geçtim.'</p>
<p>Rastlantısal oluşum fikrini öne süren, rastlantısal olarak
oluşan benlik ve evren fikrini savunan keşiş ve brahminlerin
sunduğu ilk gerekçe budur.</p>
<p>2. Tefekküre çekilmiş bir keşiş ya da brahmin bir mantıkçıdır,
araştırmacıdır. Bir sorgulama sürecini takip ederek mantık yoluyla
ulaştığı kendi bakış açısını ifade eder: 'Benlik ve evren
rastlantısal olarak oluşur.'</p>
<p>Rastlantısal oluşum fikrini öne süren, rastlantısal olarak
oluşan benlik ve evren fikrini savunan keşiş ve brahminlerin
sunduğu ikinci gerekçe budur.</p>
<p>İzdeşler! İşte bunlar rastlantısal oluşum fikrini öne süren,
rastlantısal olarak oluşan benlik ve evren fikrini savunan bazı
keşiş ve brahminlerin kullandığı iki temel görüştür. Rastlantısal
oluşum fikrini öne süren, rastlantısal olarak oluşan benlik ve
evren fikrini savunan keşiş ve brahminler fikirlerini bu iki
gerekçeden birine ya da diğerine dayandırır. Bunların dışında başka
bir şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<p>İzdeşler! İşte bunlar geçmişle ilgili teoriler üreten, geçmişle
ilgili köklü fikirlere sahip keşiş ve brahminlerin kullandığı on
sekiz temel görüştür. Geçmişle ilgili teoriler üreten, geçmişle
ilgili köklü fikirlere sahip ve geçmişle ilgili inançları onaylayan
keşiş ve brahminler fikirlerini bu on sekiz gerekçenin birine ya da
diğerine dayandırır. Bunların dışında başka bir şeye
dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h3>Gelecekle İlgili Teori Üretenler <span class=
'add'>(Aparantakappikā)</span></h3>
<p>Gelecekle ilgili teoriler üreten, gelecekle ilgili köklü
fikirlere sahip ve gelecekle ilgili farklı inançları kırk dört
gerekçe ile temellendiren tefekküre çekilmiş bazı keşiş ve
brahminler vardır. Peki bu saygıdeğer keşiş ve brahminler ne
sebeple ve neyi referans alarak geleceğe dair bu kırk dört görüşü
oluşturuyor, bunları onaylıyor?</p>
<h4>1- Ölüm Sonrası Benlik Algısının Varlığı <span class=
'add'>(Saññīvāda)</span></h4>
<p>İzdeşler! Ölümden sonra yaşamın devam ettiğini ve benlik
algısının var olacağını on altı gerekçe ile öne süren bazı keşiş ve
brahminler vardır. Peki ölümden sonra yaşamın devam ettiğini ve
benlik algısının var olacağını savunan bu saygıdeğer keşiş ve
brahminler bu on altı görüşü ne sebeple, neyi referans alarak öne
sürüyor, bunları onaylıyor?</p>
<p>Benliğin ölümden sonra iyi olacağını, benlik algısının var
olacağını ve aşağıdaki niteliklere sahip olacağını öne
sürüyorlar:</p>
<p>A.</p>
<p>1. Bir forma sahip</p>
<p>2. Bir forma sahip değil</p>
<p>3. Hem forma sahip hem forma sahip değil</p>
<p>4. Ne forma sahip ne forma sahip değil</p>
<p>B.</p>
<p>1. Sınırlı</p>
<p>2. Sınırsız</p>
<p>3. Hem sınırlı hem sınırsız</p>
<p>4. Ne sınırlı ne sınırsız</p>
<p>C.</p>
<p>1. Birleşik algı</p>
<p>2. Çoklu algı</p>
<p>3. Sınırlı algı</p>
<p>4. Sınırsız algı</p>
<p>D.</p>
<p>1. Mutluluktan başka bir şey deneyimlemeyen</p>
<p>2. Izdıraptan başka bir şey deneyimlemeyen</p>
<p>3. Hem mutluluk hem ızdırap deneyimleyen</p>
<p>4. Ne mutluluk ne ızdırap deneyimleyen</p>
<p>İzdeşler! İşte bunlar yaşamın devam ettiğini ve benlik algısının
var olacağını öne süren bazı keşiş ve brahminlerin kullandığı on
altı temel gerekçedir. Ölümden sonra yaşamın devam ettiğini ve
benlik algısının var olacağını öne süren keşiş ve brahminler
fikirlerini bu on altı gerekçeden birine ya da diğerine dayandırır.
Bunların dışında başka bir şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>2- Ölüm Sonrası Algının Yokluğu <span class=
'add'>(Asaññīvāda)</span></h4>
<p>İzdeşler! Ölümden sonra yaşamın devam ettiğini ancak benlik
algısının devam etmeyeceğini sekiz gerekçe ile öne süren bazı keşiş
ve brahminler vardır. Peki bu saygıdeğer keşiş ve brahminler ne
sebeple, neyi referans alarak yaşamın ölümden sonra devam ettiğini
ancak benlik algısının devam etmeyeceğini savunuyor, bunu öne
sürüyor?</p>
<p>Ölümden sonra algının var olmayacağını ancak benliğin iyi ve şu
niteliklerde olacağını öne sürüyorlar:</p>
<p>A.</p>
<p>1. Bir forma sahip</p>
<p>2. Bir forma sahip değil</p>
<p>3. Hem forma sahip hem forma sahip değil</p>
<p>4. Ne forma sahip ne forma sahip değil</p>
<p>B.</p>
<p>1. Sınırlı</p>
<p>2. Sınırsız</p>
<p>3. Hem sınırlı hem sınırsız</p>
<p>4. Ne sınırlı ne sınırsız</p>
<p>İzdeşler! İşte bunlar ölümden sonra benliğin devam ettiğini
ancak algının devam etmeyeceğini öne süren bazı keşiş ve
brahminlerin kullandığı sekiz temel gerekçedir. Ölümden sonra
benliğin devam ettiğini ancak algının devam etmeyeceğini öne süren
keşiş ve brahminler fikirlerini bu sekiz gerekçeden birine ya da
diğerine dayandırır. Bunların dışında başka bir şeye
dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>3-Ölüm Sonrası Benlik Algısının Ne Varlığı Ne Yokluğu
<span class='add'>(Nevasaññīnāsaññīvādā)</span></h4>
<p>İzdeşler! Ölümden sonra yaşamın devam ettiğini ancak benlik
algısının ne var olacağını ne de var olmayacağını sekiz gerekçe ile
öne süren bazı keşiş ve brahminler vardır. Peki bu saygıdeğer keşiş
ve brahminler ölümden sonra yaşamın devam ettiğini ancak benlik
algısının ne var olacağını ne de var olmayacağını hangi sebeple ve
neyi referans alarak savunuyor?</p>
<p>Ölümden sonra algının ne var olacağını ne de var olmayacağını
ancak benliğin iyi ve şu niteliklerde olacağını öne sürüyorlar:</p>
<p>A.</p>
<p>1. Bir forma sahip</p>
<p>2. Bir forma sahip değil</p>
<p>3. Hem forma sahip hem forma sahip değil</p>
<p>4. Ne forma sahip ne forma sahip değil</p>
<p>B.</p>
<p>1. Sınırlı</p>
<p>2. Sınırsız</p>
<p>3. Hem sınırlı hem sınırsız</p>
<p>4. Ne sınırlı ne sınırsız</p>
<p>İzdeşler! İşte bunlar ölümden sonra yaşamın devam edeceğini
ancak algının ne var olacağını ne de var olmayacağını öne süren
bazı keşiş ve brahminlerin kullandığı sekiz temel gerekçedir.
Ölümden sonra algının ne var olduğunu ne de var olmadığını öne
süren, ölümden sonra benlik algısının ne devam ettiğini ne de devam
etmediğini savunan keşiş ve brahminler fikirlerini bu sekiz
gerekçeden birine ya da diğerine dayandırır. Bunların dışında başka
bir şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>4- Benliğin Ortadan Kaldırılabileceği Üzerine Görüşler: Yok
Oluş Bakış Açısı <span class='add'>(Ucchedavāda)</span></h4>
<p>İzdeşler! Yok oluş fikrini öne süren ve yaşayan bir varlığın yok
olacağı, ortadan kalkacağı, yeniden var olmayacağı fikrini yedi
gerekçe ile savunan bazı keşiş ve brahminler vardır. Peki yok oluş
fikrini ne sebeple, neyi referans alarak öne sürüyor ve yaşayan bir
varlığın yok olacağını, ortadan kalkacağını, yeniden var
olmayacağını savunuyorlar?</p>
<p>Bir keşiş ya da brahminin şöyle bir fikre, şöyle bir bakış
açısına sahip olduğu durumlar vardır: 'Benliğin belli bir formu
vardır, dört elementten oluşur ve bir anneyle baba tarafından
dünyaya getirilir. Bedenin dağılışıyla birlikte yok olduğu, ortadan
kalktığı ve ölümden sonra var olmadığı için benlik tamamen yok
olur.' Bu şekilde bazı keşiş ve brahminler bir varlığın böyle yok
olacağını, ortadan kalkacağını ve yeniden var olmayacağını ifade
eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
tamamen yok olmaz. Başka bir benlik daha vardır: tanrısal, forma
sahip, duyusal ve katı yiyecekle beslenen. Bunu sen ne bilir ne
görürsün ama ben bilir ve görürüm. İşte bu benlik bedenin
dağılmasıyla birlikte yok olduğu, ortadan kalktığı ve ölümden sonra
var olmadığı zaman, işte o zaman tamamen yok olur.' Bu şekilde bazı
keşiş ve brahminler bir varlığın böyle yok olacağını, ortadan
kalkacağını ve yeniden var olmayacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
tamamen yok olmaz. Başka bir benlik daha vardır: tanrısal, forma
sahip, zihin tarafından yaratılan, uzuvları ve organlarıyla
birlikte tam, herhangi bir yetisi eksik olmayan. Bunu sen ne bilir
ne görürsün ama bunu ben bilir ve görürüm. İşte bu benlik bedenin
dağılmasıyla birlikte yok olduğu, ortadan kalktığı ve ölümden sonra
var olmadığı zaman, işte o zaman tamamen yok olur.' Bu şekilde bazı
keşiş ve brahminler bir varlığın böyle yok olacağını, ortadan
kalkacağını ve yeniden var olmayacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
tamamen yok olmaz. Madde <span class='add'>(form)</span> algısının
tamamen ötesine geçmiş başka bir benlik vardır. Sınırlayan algının
terk edilmesi ve çeşitlilik algısına odaklanılmaması sonucunda
"uzay sonsuzdur" farkındalığına erişerek sonsuz uzay boyutunda
yeniden doğar. Bunu sen ne bilir ne görürsün ama bunu ben bilir ve
görürüm. İşte bu benlik bedenin dağılmasıyla birlikte yok olduğu,
ortadan kalktığı ve ölümden sonra var olmadığı zaman, işte o zaman
tamamen yok olur.' Bu şekilde bazı keşiş ve brahminler bir varlığın
böyle yok olacağını, ortadan kalkacağını ve yeniden var
olmayacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
tamamen yok olmaz. Sonsuz uzay boyutunun tamamen ötesine geçmiş
başka bir benlik daha vardır. "Bilinç sonsuzdur" farkındalığına
erişerek sonsuz bilinç boyutunda yeniden doğar. Bunu sen ne bilir
ne görürsün ama bunu ben bilir ve görürüm. İşte bu benlik bedenin
dağılmasıyla birlikte yok olduğu, ortadan kalktığı ve ölümden sonra
var olmadığı zaman, işte o zaman tamamen yok olur.' Bu şekilde bazı
keşiş ve brahminler bir varlığın böyle yok olacağını, ortadan
kalkacağını ve yeniden var olmayacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
tamamen yok olmaz. Sonsuz bilinç boyutunun tamamen ötesine geçmiş
başka bir benlik daha vardır. "Hiçbir şey yok" farkındalığına
erişerek hiçlik boyutunda yeniden doğar. Bunu sen ne bilir ne
görürsün ama bunu ben bilir ve görürüm. İşte bu benlik bedenin
dağılmasıyla birlikte yok olduğu, ortadan kalktığı ve ölümden sonra
var olmadığı zaman, işte o zaman tamamen yok olur.' Bu şekilde bazı
keşiş ve brahminler bir varlığın böyle yok olacağını, ortadan
kalkacağını ve yeniden var olmayacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
tamamen yok olmaz. Hiçlik boyutunun tamamen ötesine geçmiş başka
bir benlik daha vardır. "Bu huzur verici, bu yüce" farkındalığına
erişerek algının ne varlığı ne yokluğu boyutunda yeniden doğar.
Bunu sen ne bilir ne görürsün ama bunu ben bilir ve görürüm. İşte
bu benlik bedenin dağılmasıyla birlikte yok olduğu, ortadan
kalktığı ve ölümden sonra var olmadığı zaman, işte o zaman tamamen
yok olur.' Bu şekilde bazı keşiş ve brahminler bir varlığın böyle
yok olacağını, ortadan kalkacağını ve yeniden var olmayacağını
ifade eder.</p>
<p>İzdeşler! İşte bunlar yok oluş fikrini öne süren, yaşayan bir
varlığın yok olacağı, ortadan kalkacağı ve yeniden var olmayacağı
fikrini savunan keşiş ve brahminlerin kullandığı yedi temel
gerekçedir. Yok oluş fikrini öne süren, yaşayan bir varlığın yok
olacağı, ortadan kalkacağı ve yeniden var olmayacağı fikrini
savunan keşiş ve brahminler fikirlerini bu yedi gerekçeden birine
ya da diğerine dayandırır. Bunların dışında başka bir şeye
dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h4>5-Benliğin Şimdi ve Burada Bağlarından Özgürleşmesi
<span class='add'>(Diṭṭhadhammanibbānavāda)</span></h4>
<p>İzdeşler! Bağlardan şimdi ve burada özgürleşme <span class=
'add'>(Nibbāna)</span> fikrini öne süren, yaşayan bir varlığın
şimdi ve burada en yüksek özgürleşmeye ulaşması fikrini beş gerekçe
ile savunan bazı keşiş ve brahminler vardır. Peki bu saygıdeğer
keşiş ve brahminler ne sebeple, neyi referans alarak bağlardan
şimdi ve burada özgürleşme <span class='add'>(Nibbāna)</span>
fikrini öne sürüyor ve yaşayan bir varlığın şimdi ve burada en
yüksek özgürleşmeye ulaşacağını savunuyor?</p>
<p>Tefekküre çekilmiş bir keşiş ya da brahminin şöyle bir fikre,
şöyle bir bakış açısına sahip olduğu durumlar vardır: 'Beş duyu
organı vasıtasıyla hazza ulaştığı durumda benlik şimdi ve burada en
yüksek aydınlanmaya ulaşır.' Bu şekilde bazı keşiş ve brahminler
benliğin şimdi ve burada en yüksek aydınlanmaya ulaşacağını ifade
ederler.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
şimdi ve burada en yüksek seviyede özgürleşmez. Niye böyle? Çünkü
duyusal hazlar geçicidir, gerilim yaratır ve değişime tabidir.
Değişime tabi olmaları ve dönüşmeleri sebebiyle hüzün, feryat, acı,
ızdırap ve çaresizlik doğar. Ancak bu benlik duyusal hazlardan ve
ehil olmayan zihinsel hallerden el etek çektiğinde zihnin
çekiniklikten doğan neşe ve mutluluğa yönlenmesi, bu neşe ve
mutluluğa kesintisiz bir şekilde bağlı kalmasıyla birinci jhānaya
girer ve burada kalır. İşte bu çerçevede benlik şimdi ve burada en
yüksek özgürleşmeye ulaşır.' Bu şekilde bazı keşiş ve brahminler
yaşayan bir varlığın şimdi ve burada en yüksek özgürleşmeye
ulaşacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
şimdi ve burada en yüksek seviyede özgürleşmez. Neden böyle? Çünkü
bu jhānaya zihnin yönlenmesi ve bağlı kalma çabası eşlik eder. Bu
seviyenin bu haliyle yeterince rafine olmadığı söylenir. Ancak bu
benlik zihnin yönlenmesi ve bağlı kalması sonlandığında zihin
yönlenmeden ve bağlı kalmadan ikinci jhānaya girer,
kıpırtısızlıktan doğan neşe ve mutluluğa eşlik eden tek noktaya
odaklılığı ve içsel berraklığı deneyimler. İşte bu çerçevede benlik
şimdi ve burada en yüksek özgürleşmeye ulaşır.' Bu şekilde bazı
keşiş ve brahminler yaşayan bir varlığın şimdi ve burada en yüksek
özgürleşmeye ulaşacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
şimdi ve burada en yüksek seviyede özgürleşmez. Neden böyle? Çünkü
bu jhānada neşeyle dolan zihin hala kıpırtılı bir haldedir. Bu
seviyenin bu haliyle yeterince rafine olmadığı söylenir. Ancak bu
benlik neşenin sönüp gitmesiyle tarafsızlık, durumsal farkındalık
ve farkındalıkla üçüncü jhānaya girer ve soylu kişilerin "tarafsız
ve farkında olarak mutluluk içerisinde meditasyonda olma" olarak
tanımladıkları hali yaşar. İşte bu çerçevede benlik şimdi ve burada
en yüksek özgürleşmeye ulaşır.' Bu şekilde bazı keşiş ve brahminler
yaşayan bir varlığın şimdi ve burada en yüksek özgürleşmeye
ulaşacağını ifade eder.</p>
<p>Bir başkası ona şöyle söyler: 'Kadim dostum, hakkında konuştuğun
benlik vardır. Bunu yadsıyamam. Ancak benlik bahsettiğin çerçevede
şimdi ve burada en yüksek seviyede özgürleşmez. Neden böyle? Çünkü
bu jhānada "mutluluk" ile ilgili zihinsel bir takıntı vardır. Bu
seviyenin bu haliyle yeterince rafine olmadığı söylenir. Ancak
benlik tıpkı daha önceden neşe ve acının sönüp gittiği gibi
mutluluk arayışının ve ızdıraptan kaçışın da sonlanmasıyla dördüncü
jhānaya girer, saf bir tarafsızlıkla ve farkındalıkla haz ve acıdan
özgür bir şekilde burada kalır. İşte bu çerçevede benlik şimdi ve
burada en yüksek özgürleşmeye ulaşır.' Bu şekilde bazı keşiş ve
brahminler yaşayan bir varlığın şimdi ve burada en yüksek
özgürleşmeye ulaşacağını ifade eder.</p>
<p>İzdeşler! İşte bunlar bağlardan şimdi ve burada özgürleşme
<span class='add'>(Nibbāna)</span> fikrini öne süren, yaşayan bir
varlığın şimdi ve burada en yüksek özgürleşmeye ulaşması fikrini
savunan keşiş ve brahminlerin kullandığı beş gerekçedir. Bağlardan
şimdi ve burada özgürleşme <span class='add'>(Nibbāna)</span>
fikrini öne süren, yaşayan bir varlığın şimdi ve burada en yüksek
özgürleşmeye ulaşması fikrini savunan keşiş ve brahminler
fikirlerini bu beş gerekçeye dayandırır. Bunların dışında başka bir
şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<p>İzdeşler! İşte bunlar gelecekle ilgili teoriler üreten,
gelecekle ilgili köklü fikirlere sahip ve gelecekle ilgili farklı
inançları kırk dört gerekçe ile temellendiren keşiş ve
brahminlerdir. Gelecekle ilgili teoriler üreten, gelecekle ilgili
köklü fikirlere sahip ve gelecekle ilgili farklı inançları savunan
keşiş ve brahminler fikirlerini bu kırk dört gerekçeden birine ya
da diğerine dayandırır. Bunların dışında başka bir şeye
dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<p>İzdeşler! İşte bunlar geçmişle ilgili teoriler üreten, gelecekle
ilgili teoriler üreten, geçmiş ve gelecekle ilgili teoriler üreten,
geçmiş ve gelecekle ilgili köklü fikirlere sahip, geçmiş ve
gelecekle ilgili farklı inançları olan keşiş ve brahminlerin
kullandığı altmış iki temel gerekçedir. Geçmişle ilgili teoriler
üreten, gelecekle ilgili teoriler üreten, geçmiş ve gelecekle
ilgili teoriler üreten, geçmiş ve gelecekle ilgili köklü fikirlere
sahip, geçmiş ve geleceği referans alarak geçmiş ve gelecekle
ilgili farklı inançları savunan keşiş ve brahminler fikirlerini bu
altmış iki gerekçeden birine ya da diğerine dayandırır. Bunların
dışında başka bir şeye dayandırmazlar.</p>
<p>Tathāgata bu konuyu şöyle değerlendiriyor: 'Bu görüşlere
tutunmuş ve bunları bu şekilde kavramış olanlar bu şekilde
düşünürler, bu şekilde hayatlarına devam ederler, bu şekilde
yeniden varoluşa tabi olurlar.' İşte Tathāgata böyle
değerlendiriyor. Ayrıca bundan daha önemli olanın ne olduğunu
biliyor. Ancak bu anlayışı dahi yanlış kavramıyor, buna tutunmuyor.
Tutunmadığı için kendi içerisinde mükemmel huzur <span class=
'add'>(nibbuti)</span> deneyimliyor. İzdeşler! Tathāgata olanı
olduğu haliyle yani hislerin doğuşunu ve sonlanmasını, hislerin
cazibesini, hislerin asla tatmin edilemeyeceğini görüyor ve
bunlardan özgürleşmenin yolunu biliyor. Tutunmayı bırakarak ve
hisleri beslemeyerek özgürleşiyor.</p>
<p>İzdeşler! Tathāgata'nın içgörü ile kavradığı ve bildirdiği,
derin, görmesi zor, kavraması zor, huzura ve arınmaya ulaştıran,
yüce, mantığın ötesinde, incelikli, güç fark edilen, sadece
anlayışa ulaşanlar tarafından kavranabilen olgular <span class=
'add'>(dhammalar)</span> işte bunlardır. Tathāgata'yı gerçek
anlamda öven kişiler doğru bir şekilde işte bunlar hakkında
konuşur.</p>
<h2>Benlik ve Evrenle ilgili Görüşleri Doğuran Koşullar</h2>
<h3>Benlik ve Evrenle ilgili Görüşleri Doğuran Koşullar: Kaygı ve
Korku <span class='add'>(Paritassitavipphandita)</span></h3>
<p>Sonsuzluk fikrini öne süren herhangi bir keşiş ya da brahminin
dört gerekçeyle savunduğu sonsuz bir benlik ve evren fikri, sadece
bilmeyenlerin ve görmeyenlerin hissidir. Bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren herhangi bir keşiş ya da brahminin dört
gerekçeyle savunduğu kısmen sonsuz olan bir benlik ve evren fikri,
sadece bilmeyenlerin ve görmeyenlerin hissidir. Bu yalnızca
arzulara kapılmış kişilerin yaşadığı kaygı ve korkudan
kaynaklanır.</p>
<p>Sınırlılık ve sınırsızlık fikrini öne süren herhangi bir keşiş
ya da brahminin dört gerekçeyle savunduğu sınırlı ya da sınırsız
bir evren fikri, sadece bilmeyenlerin ve görmeyenlerin hissidir. Bu
yalnızca arzulara kapılmış kişilerin yaşadığı kaygı ve korkudan
kaynaklanır.</p>
<p>Soru sorulduğunda herhangi bir keşiş ya da brahminin dört
gerekçeyle sözleri çarpıtmaya ya da eğip bükmeye başvurması, sadece
bilmeyenlerin ve görmeyenlerin hissidir. Bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>Varoluşu rastlantısallığa bağlayan herhangi bir keşiş ya da
brahminin dört gerekçeyle savunduğu rastlantısal şekilde var olan
bir benlik ve evren fikri, sadece bilmeyenlerin ve görmeyenlerin
hissidir. Bu yalnızca arzulara kapılmış kişilerin yaşadığı kaygı ve
korkudan kaynaklanır.</p>
<p>Geçmiş üzerine teoriler üreten, geçmiş üzerine fikirlere sahip
herhangi bir keşiş ya da brahminin geçmişten referans alarak on
sekiz gerekçe ile savunduğu farklı inançlar, sadece bilmeyenlerin
ve görmeyenlerin hissidir. Bu yalnızca arzulara kapılmış kişilerin
yaşadığı kaygı ve korkudan kaynaklanır.</p>
<p>Ölümden sonra algının var olduğunu öne süren herhangi bir keşiş
ya da brahminin on altı gerekçe ile savunduğu ölümden sonra algısı
devam eden bir benlik fikri, sadece bilmeyenlerin ve görmeyenlerin
hissidir. Bu yalnızca arzulara kapılmış kişilerin yaşadığı kaygı ve
korkudan kaynaklanır.</p>
<p>Ölümden sonra algının var olmadığını öne süren herhangi bir
keşiş ya da brahminin sekiz gerekçe ile savunduğu ölümden sonra
algısı devam etmeyen bir benlik fikri, sadece bilmeyenlerin ve
görmeyenlerin hissidir. Bu yalnızca arzulara kapılmış kişilerin
yaşadığı kaygı ve korkudan kaynaklanır.</p>
<p>Ölümden sonra algının ne var olduğunu ne yok olduğunu öne süren
herhangi bir keşiş ya da brahminin sekiz gerekçe ile savunduğu
ölümden sonra algısı ne devam eden ne de sonlanan bir benlik fikri,
sadece bilmeyenlerin ve görmeyenlerin hissidir. Bu yalnızca
arzulara kapılmış kişilerin yaşadığı kaygı ve korkudan
kaynaklanır.</p>
<p>Yok oluş fikrini öne süren herhangi bir keşiş ya da brahminin
yedi gerekçe ile savunduğu yok olan, ortadan kalkan ve yeniden var
olmayan bir varlık fikri, sadece bilmeyenlerin ve görmeyenlerin
hissidir. Bu yalnızca arzulara kapılmış kişilerin yaşadığı kaygı ve
korkudan kaynaklanır.</p>
<p>Şimdi ve burada bağlardan özgürleşme <span class=
'add'>(Nibbāna)</span> fikrini öne süren herhangi bir keşiş ya da
brahminin beş gerekçe ile savunduğu yaşayan bir varlığın şimdi ve
burada en yüksek özgürleşmeye ulaşabileceği fikri, sadece
bilmeyenlerin ve görmeyenlerin hissidir. Bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>Gelecekle ilgili teoriler üreten, gelecekle ilgili fikirlere
sahip herhangi bir keşiş ya da brahminin gelecekten referans alarak
kırk dört gerekçe ile savunduğu farklı inançlar, sadece
bilmeyenlerin ve görmeyenlerin hissidir. Bu yalnızca arzulara
kapılmış kişilerin yaşadığı kaygı ve korkudan kaynaklanır.</p>
<p>Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten herhangi bir
keşiş ya da brahminin geçmiş ve geleceğe göre altmış iki gerekçe
ile savunduğu farklı inançları, sadece bilmeyenlerin ve
görmeyenlerin hissidir. Bu yalnızca arzulara kapılmış kişilerin
yaşadığı kaygı ve korkudan kaynaklanır.</p>
<h3>Benlik ve Evrenle ilgili Görüşleri Doğuran Koşullar: Temas
<span class='add'>(Phassapaccayavāra)</span></h3>
<p>Sonsuzluk fikrini öne süren herhangi bir keşiş ya da brahminin
dört gerekçeyle savunduğu sonsuz bir benlik ve evren fikri
duyularda oluşan temasa koşulludur.</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren herhangi bir keşiş ya da brahminin dört
gerekçeyle savunduğu kısmen sonsuz olan ve kısmen sonsuz olmayan
bir benlik ve evren fikri duyularda oluşan temasa koşulludur.</p>
<p>Sınırlılık ve sınırsızlık fikrini öne süren herhangi bir keşiş
ya da brahminin dört gerekçeyle savunduğu sınırı olan ya da sınırı
olmayan bir evren fikri duyularda oluşan temasa koşulludur.</p>
<p>Soru sorulduğunda herhangi bir keşiş ya da brahminin dört
gerekçeyle sözleri çarpıtmaya ya da eğip bükmeye başvurması
duyularda oluşan temasa koşulludur.</p>
<p>Varoluşu rastlantısallığa bağlayan herhangi bir keşiş ya da
brahminin dört gerekçeyle savunduğu rastlantısal şekilde var olan
bir benlik ve evren fikri duyularda oluşan temasa koşulludur.</p>
<p>Geçmiş üzerine teoriler üreten, geçmiş üzerine fikirlere sahip
herhangi bir keşiş ya da brahminin geçmişten referans alarak on
sekiz gerekçe ile savunduğu farklı inançlar duyularda oluşan temasa
koşulludur.</p>
<p>Ölümden sonra algının var olduğunu öne süren herhangi bir keşiş
ya da brahminin on altı gerekçe ile savunduğu ölümden sonra algısı
devam eden bir benlik fikri duyularda oluşan temasa koşulludur.</p>
<p>Ölümden sonra algının var olmadığını öne süren herhangi bir
keşiş ya da brahminin sekiz gerekçe ile savunduğu ölümden sonra
algısı devam etmeyen bir benlik fikri duyularda oluşan temasa
koşulludur.</p>
<p>Ölümden sonra algının ne var olduğunu ne yok olduğunu öne süren
herhangi bir keşiş ya da brahminin sekiz gerekçe ile savunduğu
ölümden sonra algısı ne devam eden ne de sonlanan bir benlik fikri
duyularda oluşan temasa koşulludur.</p>
<p>Yok oluş fikrini öne süren herhangi bir keşiş ya da brahminin
yedi gerekçe ile savunduğu yok olan, ortadan kalkan ve yeniden var
olmayan bir varlık fikri duyularda oluşan temasa koşulludur.</p>
<p>Şimdi ve burada bağlardan özgürleşme <span class=
'add'>(Nibbāna)</span> fikrini öne süren herhangi bir keşiş ya da
brahminin beş gerekçe ile savunduğu yaşayan bir varlığın şimdi ve
burada en yüksek özgürleşmeye ulaşabileceği fikri duyularda oluşan
temasa koşulludur.</p>
<p>Gelecekle ilgili teoriler üreten, gelecekle ilgili fikirlere
sahip herhangi bir keşiş ya da brahminin geleceği temel alarak kırk
dört gerekçe ile savunduğu farklı inançlar duyularda oluşan temasa
koşulludur.</p>
<p>Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten herhangi bir
keşiş ya da brahminin geçmiş ve geleceği temel alarak altmış iki
gerekçe ile savunduğu farklı inançlar duyularda oluşan temasa
koşulludur.</p>
<h3>Benlik ve Evrenle ilgili Görüşleri Doğuran Koşullar: Başka
Olasılığın Olanaksızlığı</h3>
<p>Sonsuzluk fikrini öne süren, sonsuz bir benlik ve evren fikrine
dört gerekçeyle bağlı olan tefekküre çekilmiş keşiş ve
brahminlerden herhangi birinin bunu temasın dışında başka bir yolla
deneyimlemesi olanaksızdır.</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz olan ve kısmen sonsuz olmayan bir
benlik ve evren fikrine dört gerekçeyle bağlı olan tefekküre
çekilmiş keşiş ve brahminlerden herhangi birinin bunu temasın
dışında başka bir yolla deneyimlemesi olanaksızdır.</p>
<p>Sınırlılık ve sınırsızlık fikrini öne süren, sınırlı ya da
sınırsız bir evren fikrine dört gerekçeyle bağlı olan tefekküre
çekilmiş keşiş ve brahminlerden herhangi birinin bunu temasın
dışında başka bir yolla deneyimlemesi olanaksızdır.</p>
<p>Bir konuda soru sorulduğunda dört gerekçeyle çarpıtmaya ya da
eğip bükmeye başvuran tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>Varoluşu rastlantısallığa bağlayan, rastlantısal şekilde var
olan bir benlik ve evren fikrine dört gerekçeyle bağlı olan
tefekküre çekilmiş keşiş ve brahminlerden herhangi birinin bunu
temasın dışında başka bir yolla deneyimlemesi olanaksızdır.</p>
<p>Geçmişle ilgili teoriler üreten, geçmişle ilgili fikirlere
sahip, farklı inançları geçmişten referans aldıkları on sekiz
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>Ölümden sonra algısı devam eden bir benlik fikrini on altı
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>Ölümden sonra algısı devam etmeyen bir benlik fikrini sekiz
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>Ölümden sonra algısı ne devam eden ne de sonlanan bir benlik
fikrini sekiz gerekçe ile temellendiren tefekküre çekilmiş keşiş ve
brahminlerden herhangi birinin bunu temasın dışında başka bir yolla
deneyimlemesi olanaksızdır.</p>
<p>Yok oluş fikrini savunan, yok olan, ortadan kalkan ve yeniden
var olmayan bir varlık fikrini yedi gerekçe ile temellendiren
tefekküre çekilmiş keşiş ve brahminlerden herhangi birinin bunu
temasın dışında başka bir yolla deneyimlemesi olanaksızdır.</p>
<p>Şimdi ve burada bağlardan özgürleşme <span class=
'add'>(Nibbāna)</span> fikrini savunan ve var olan bir varlığın
şimdi ve burada en yüksek özgürleşmeye ulaşabileceği fikrini beş
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>Gelecekle ilgili teoriler üreten, gelecekle ilgili fikirlere
sahip, farklı inançları gelecekten referans aldıkları kırk dört
gerekçe ile temellendiren tefekküre çekilmiş keşiş ve brahminlerden
herhangi birinin bunu temasın dışında başka bir yolla deneyimlemesi
olanaksızdır.</p>
<p>Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten, geçmişe ve
geleceğe dair farklı inançları altmış iki gerekçe ile temellendiren
tefekküre çekilmiş keşiş ve brahminlerden herhangi birinin bunu
temasın dışında başka bir yolla deneyimlemesi olanaksızdır.</p>
<h3>Benlik ve Evrenle ilgili Görüşleri Doğuran Koşullar: Bağımlı
Varoluş</h3>
<p>Sonsuzluk fikrini öne süren, sonsuz bir benlik ve evren fikrine
dört gerekçeyle bağlı olan tefekküre çekilmiş bazı keşiş ve
brahminler;</p>
<p>Bazı şeylerin sonsuz olduğu ve bazı şeylerin sonsuz olmadığı
fikrini öne süren, kısmen sonsuz olan ve kısmen sonsuz olmayan bir
benlik ve evren fikrine dört gerekçeyle bağlı olan tefekküre
çekilmiş bazı keşiş ve brahminler;</p>
<p>Sınırlılık ve sınırsızlık fikrini öne süren, sınırları olan ya
da sınırları olmayan bir evren fikrine dört gerekçeyle bağlı olan
tefekküre çekilmiş bazı keşiş ve brahminler;</p>
<p>Bir konuda soru sorulduğunda dört gerekçeyle çarpıtmaya ya da
eğip bükmeye başvuran tefekküre çekilmiş bazı keşiş ve
brahminler;</p>
<p>Varoluşu rastlantısallığa bağlayan, rastlantısal şekilde var
olan bir benlik ve evren fikrine dört gerekçeyle bağlı olan
tefekküre çekilmiş bazı keşiş ve brahminler;</p>
<p>Geçmişle ilgili teoriler üreten, geçmişle ilgili fikirlere
sahip, farklı inançları geçmişten referans aldıkları on sekiz
gerekçe ile temellendiren tefekküre çekilmiş bazı keşiş ve
brahminler;</p>
<p>Ölümden sonra algısı devam eden bir benlik fikrini on altı
gerekçe ile temellendiren tefekküre çekilmiş bazı keşiş ve
brahminler;</p>
<p>Ölümden sonra algısı devam etmeyen bir benlik fikrini sekiz
gerekçe ile temellendiren tefekküre çekilmiş bazı keşiş ve
brahminler;</p>
<p>Ölümden sonra algısı ne devam eden ne de sonlanan bir benlik
fikrini sekiz gerekçe ile temellendiren tefekküre çekilmiş bazı
keşiş ve brahminler;</p>
<p>Yok oluş fikrini savunan, yok olan, ortadan kalkan ve yeniden
var olmayan bir varlık fikrini yedi gerekçe ile temellendiren
tefekküre çekilmiş bazı keşiş ve brahminler;</p>
<p>Şimdi ve burada bağlardan özgürleşme <span class=
'add'>(Nibbāna)</span> fikrini savunan, var olan bir varlığın şimdi
ve burada en yüksek özgürleşmeye ulaşabileceği fikrini beş gerekçe
ile temellendiren tefekküre çekilmiş bazı keşiş ve brahminler;</p>
<p>Gelecekle ilgili teoriler üreten, gelecekle ilgili fikirlere
sahip, farklı inançları gelecekten referans aldıkları kırk dört
gerekçe ile temellendiren tefekküre çekilmiş bazı keşiş ve
brahminler;</p>
<p>Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten, geçmişe ve
geleceğe dair farklı inançları altmış iki gerekçe ile temellendiren
tefekküre çekilmiş keşiş ve brahminler…</p>
<p>Bunu altı duyu alanında tekrar eden temaslarla deneyimler.
Hislere koşullu olarak arzu doğar. Arzulara koşullu olarak tutunma
doğar. Tutunmaya koşullu olarak varoluşun sürekliliği doğar.
Varoluşun sürekliliğine koşullu olarak yeniden doğum gerçekleşir.
Yeniden doğuma koşullu olarak yaşlanma ve ölüm, hüzün ve feryat,
yas, acı, ızdırap ve çaresizlik ortaya çıkar. Böylece tüm stres ve
ızdırabın kaynağı oluşur.</p>
<h2>Ağ: Bakış Açısı Tuzağı</h2>
<p>Ne zaman bir izdeş altı duyu alanında temasla oluşan hislerin
doğuşunu ve sonlanmasını, bunların cazibesini, asla tatmin
edilemeyeceğini ve bunlardan özgürleşmenin yolunu gerçekten anlarsa
ancak o zaman tüm bu fikirlerin çok ötesinde bir şeyi anlamış
olur.</p>
<p>Geçmişle ilgili teoriler üreten, gelecekle ilgili teoriler
üreten, geçmiş ve gelecekle ilgili teoriler üreten, geçmişe ve
geleceğe dair farklı inanç geliştiren tefekküre çekilmiş keşiş ve
brahminlerin tümü altmış iki ayrımı kapsayan bir ağın altında
toplanır. Doğarken bu ağa yakalanmış şekilde doğarlar. Doğarken bu
ağ tarafından kuşatılırlar.</p>
<p>Usta bir balıkçının ya da çırağının küçük bir su birikintisini
sık örülmüş bir balık ağı atarak kapladığını varsayın. Balıkçı 'Bu
suda var olan ve istenen büyüklükteki tüm canlılar bu ağın altında
kalır. Suyun üzerine nereden çıkarlarsa çıksınlar bu ağa
yakalanarak çıkarlar. Suyun üzerine çıkarken bu ağ tarafından
kuşatılırlar.' diye düşünür. Benzer şekilde geçmişle ilgili
teoriler üreten, gelecekle ilgili teoriler üreten, geçmiş ve
gelecekle ilgili teoriler üreten, geçmişe ve geleceğe dair farklı
inanç geliştiren keşiş ve brahminlerin tümü bu altmış iki ayrımı
kapsayan ağın altında kalır. Nerede doğarlarsa doğsunlar bu ağa
yakalanmış şekilde doğarlar. Doğarken bu ağ tarafından
kuşatılırlar.</p>
<p>Tathāgata'nın bedeni onu yeniden doğuma bağlayan kordonu
kesilmiş halde var olmayı sürdürüyor. Bedeni var oldukça insanlar
ve tanrılar onu görebilecek. Ancak bedeninin dağılması ve hayatının
sonlanmasıyla birlikte insanlar ve tanrılar onu artık göremeyecek.
Tıpkı mango ağacının bir dalı kesildiğinde bu dala tutunan
mangoların dalı takip etmesi gibi Tathāgata'nın bedeni de onu
varoluşa bağlayan kordonu kesilmiş halde var olmayı sürdürüyor.
Bedeni var oldukça insanlar ve tanrılar onu görebilecek. Ancak
bedenin dağılması ve hayatın sonlanmasıyla birlikte insanlar ve
tanrılar onu artık göremeyecek."</p>
<p>Bu söylendiğinde Saygıdeğer Ānanda Kutlu Kişi'ye şunu söyledi:
"Efendim bu inanılmaz! Bu müthiş! Bu Dhamma vaazının adı
nedir?"</p>
<p>"Ānanda, bu suttayı 'Bakış Açısı Tuzağı' olarak
hatırlayabilirsiniz. Aynı zamanda 'Anlam Tuzağı' ya da 'Öğreti
Tuzağı' ya da 'Üstün Tuzak' ya da 'Savaşta Kazanılan En Yüce Zafer'
olarak hatırlayabilirsiniz."</p>
<p>Kutlu Kişi böyle söyledi. Minnetle dolan izdeşler Kutlu Kişi'nin
sözlerinden haz duydular ve bu sözler dile getirilirken on bin
katlı evren sarsıldı.</p>
<p><br></p>
<footer>
<p lang='en'>Translated by: <span class='author'>Ufuk
Çakmakçı</span></p>
<p lang='en'>Publication year: <span class=
'publication-date'>2025</span></p>
<p lang='en'>This sutta was primarily translated to help Kalp Yolu
(Path of the Heart) Trainings students in Turkey with the
understanding and practices of Dharma. We, as Buddha’s lay
followers, would like to make this and other suttas available to
Turkish speaking readers to assist them in their noble quest for
the undefiled freedom of heart. May the translated publication and
understanding of this sutta contribute to the attainment of the
liberation for all beings.</p>
<p lang='en'>Free Distribution. This translation is released
dedicated to the Public Domain by way of Creative Commons Zero. No
rights reserved.</p>
<p lang='en'>Prepared for SuttaCentral by <span class='editor'>Kalp
Yolu Sangha</span> dedicated to Sutta Translation and
Publishing.</p>
<p>Çeviri: <span class='author'>Ufuk Çakmakçı</span></p>
<p>Yayınlama yılı: <span class='publication-date'>2025</span></p>
<p>Bu sutta, öncelikle Türkiye’deki Dhamma pratiği yapan Kalp Yolu
Eğitimleri öğrencilerinin anlayışını desteklemek ve Dhamma’yı
uygulamalarına yardımcı olmak için Türkçe'ye çevrilmiştir.
Budha'nın sıradan hayat süren izdeşleri olarak bizler, bu ve diğer
vaazları Türkçe konuşan okuyuculara sunarak, onların kalplerinin
kusursuz özgürlüğüne doğru olan soylu yolculuklarına destek
olabilmeyi amaçlıyoruz.</p>
<p>Bu suttanın tercüme edilerek yayınlanması ve anlaşılması, tüm
varlıkların özgürlüğe erişmesine katkıda bulunsun.</p>
<p>Ücretsiz Dağıtım. Bu çeviri, Creative Commons Zero ile serbest
olarak dağıtılabilir. Herhangi bir hakkı saklı değildir.</p>
<p>SuttaCentral için Sutta Çeviri ve Yayın işlerine odaklı
<span class='editor'>Kalp Yolu Sangha</span> tarafından
hazırlanmıştır.</p>
</footer>
</article>
</body>
</html>
